<h1>שופטים</h1>

<h2>שופטים פרק-א</h2>
<h3>{א}</h3>
וַיְהִ֗י אַחֲרֵי֙ מ֣וֹת יְהוֹשֻׁ֔עַ וַֽיִּשְׁאֲלוּ֙ בְּנֵ֣י יִשְׂרָאֵ֔ל בַּיהוָ֖ה לֵאמֹ֑ר מִ֣י יַעֲלֶה־לָּ֧נוּ אֶל־הַֽכְּנַעֲנִ֛י בַּתְּחִלָּ֖ה לְהִלָּ֥חֶם בּֽוֹ׃
<b style="color: gray;">רש"י</b> מי יעלה לנו אל הכנעני . על מקומות שהפלנו בגורל ועדיין לא נכבשו :
<b style="color: gray;">מצודת דוד</b> בה' . באורים ותומים : מי יעלה לנו . עם כי כל אחד נלחם בעבור חלקו , אמר 'לנו' , כי כאשר יעלה מי מהם בהכנעני ויגבר עליו , יביא המורך בלבם והתועלת לכולם : בתחלה . לקחת חלקו אשר נפל בגורלו , ועדיין לא כבש :
<b style="color: gray;">רלב"ג</b> ספר שאחרי מות יהושע שאלו בני ישראל בה' ר''ל באורים ותומים מי מהשבטים יעלה בתחלה להלחם בכנעני הנשאר בארצות השבטים וראוי שנדע שאין הרצון בזה שלא היו נשאלין באורים ותומים בימי יהושע כי התורה העידה כי בימי יהושע ג''כ ישאלו במשפט האורים , ואולי הרצון בזה כי אחרי מות יהושע הוצרכו לשאול מי יעלה בתחלה כי במלחמה הראשונה שורש גדול לשאר המלחמות וזה שאם ינוצחו ישראל במלחמה הראשונה יאמרו הנשאר מהגוים ההם סר צלם מעליהם ויתחזקו להלחם בהם ואם ינצחו אותם יפיל הענין מורך לב בגוים ההם וינצחום ישראל בקלות , ולזה בחר השם שילחם תחלה מי שהוא ראוי יותר לנצח והוא שבט יהודה , וסבב יהודה שעלה אתו שמעון להלחם כאשר נשארו בגבולו מהגוים ההם :
<h3>{ב}</h3>
וַיֹּ֣אמֶר יְהוָ֖ה יְהוּדָ֣ה יַעֲלֶ֑ה הִנֵּ֛ה נָתַ֥תִּי אֶת־הָאָ֖רֶץ בְּיָדֽוֹ׃
<b style="color: gray;">רש"י</b> יהודה יעלה . שבט יהודה יעלה תחלה לכבוש את גורלו :
<b style="color: gray;">מצודת דוד</b> יהודה . שבט יהודה : הנה נתתי . ויביא הוא המורך בלב כל :
<h3>{ג}</h3>
וַיֹּ֣אמֶר יְהוּדָה֩ לְשִׁמְע֨וֹן אָחִ֜יו עֲלֵ֧ה אִתִּ֣י בְגוֹרָלִ֗י וְנִֽלָּחֲמָה֙ בַּֽכְּנַעֲנִ֔י וְהָלַכְתִּ֧י גַם־אֲנִ֛י אִתְּךָ֖ בְּגוֹרָלֶ֑ךָ וַיֵּ֥לֶךְ אִתּ֖וֹ שִׁמְעֽוֹן׃
<b style="color: gray;">רש"י</b> לשמעון אחיו . לשבט שמעון : עלה אתי . ועזרני לכבוש את מה שנפל בגורלי . ויש פותרין : יהודה יעלה , הוא עתניאל , הוא יעבץ , שאנו אומרים במסכת תמורה ( טז א ) : מה שמו , יהודה אחי שמעון שמו , ולשמעון אחיו אמר שילך אתו :
<b style="color: gray;">מצודת דוד</b> לשמעון . לשבט שמעון :
<h3>{ד}</h3>
וַיַּ֣עַל יְהוּדָ֔ה וַיִּתֵּ֧ן יְהוָ֛ה אֶת־הַכְּנַעֲנִ֥י וְהַפְּרִזִּ֖י בְּיָדָ֑ם וַיַּכּ֣וּם בְּבֶ֔זֶק עֲשֶׂ֥רֶת אֲלָפִ֖ים אִֽישׁ׃
<b style="color: gray;">רש"י</b> בבזק . שם מקום :
<h3>{ה}</h3>
וַֽ֠יִּמְצְאוּ אֶת־אֲדֹנִ֥י בֶ֙זֶק֙ בְּבֶ֔זֶק וַיִּֽלָּחֲמ֖וּ בּ֑וֹ וַיַּכּ֕וּ אֶת־הַֽכְּנַעֲנִ֖י וְאֶת־הַפְּרִזִּֽי׃
<b style="color: gray;">מצודת ציון</b> אדוני בזק . כך שמו , וכן ( יהושע י א ) אדוני צדק :
<h3>{ו}</h3>
וַיָּ֙נָס֙ אֲדֹ֣נִי בֶ֔זֶק וַֽיִּרְדְּפ֖וּ אַחֲרָ֑יו וַיֹּאחֲז֣וּ אֹת֔וֹ וַֽיְקַצְּצ֔וּ אֶת־בְּהֹנ֥וֹת יָדָ֖יו וְרַגְלָֽיו׃
<b style="color: gray;">מצודת ציון</b> ויקצצו . ענין חתוך וכריתה , כמו ( שמות לט ג ) וקצץ פתילם : בהנות . אצבעות אגודל , כמו ( שם כט כ ) בהן ידם הימנית :
<b style="color: gray;">רלב"ג</b> והנה קצצו בהונות ידי אדני בזק ובהונות רגליו להפיל מורך על שאר המלכים שיראו מלהלחם בישראל עם שכבר סבב זה השם ית' להשיב לו מדה כנגד מדה כמו שזכר כאשר עשיתי כן שלם לי אלהים :
<h3>{ז}</h3>
וַיֹּ֣אמֶר אֲדֹֽנִי־בֶ֗זֶק שִׁבְעִ֣ים ׀ מְלָכִ֡ים בְּֽהֹנוֹת֩ יְדֵיהֶ֨ם וְרַגְלֵיהֶ֜ם מְקֻצָּצִ֗ים הָי֤וּ מְלַקְּטִים֙ תַּ֣חַת שֻׁלְחָנִ֔י כַּאֲשֶׁ֣ר עָשִׂ֔יתִי כֵּ֥ן שִׁלַּם־לִ֖י אֱלֹהִ֑ים וַיְבִיאֻ֥הוּ יְרוּשָׁלִַ֖ם וַיָּ֥מָת שָֽׁם׃
<b style="color: gray;">רש"י</b> שבעים מלכים וגו' . מכאן אתה למד מה גדולתן ועושרן של מלכי כנען , שהרי אדני בזק לא היה כדאי למנות ( יהושע יב ) עם מלכי כנען בשם 'מלך' , וכתוב בו כן : ויביאהו ירושלם . שהלכו משם להלחם על ירושלים :
<b style="color: gray;">מצודת דוד</b> מקצצים . אשר צויתי לקצצם : היו מלקטים . משיורי המאכל הנופל תחת השלחן : ויביאהו ירושלם . כי משם הלכו להלחם בה :
<b style="color: gray;">מצודת ציון</b> מלקטים . לשון לקיטה :
<b style="color: gray;">רלב"ג</b> וזכר שהביאוהו אחר זה בירושלם ומת שם . וכבר נלחמו בני יהודה בירושלם קודם זה ולכדו אותה והכוה לפי חרב ואת העיר שלחו באש :
<h3>{ח}</h3>
וַיִּלָּחֲמ֤וּ בְנֵֽי־יְהוּדָה֙ בִּיר֣וּשָׁלִַ֔ם וַיִּלְכְּד֣וּ אוֹתָ֔הּ וַיַּכּ֖וּהָ לְפִי־חָ֑רֶב וְאֶת־הָעִ֖יר שִׁלְּח֥וּ בָאֵֽשׁ׃
<b style="color: gray;">רש"י</b> שלחו באש . שלחו אש בכלה :
<b style="color: gray;">מצודת ציון</b> שלחו . על כי אם מי יבעיר האש באחד מן המקומות , עשה יעשה שליחותו , והולך ממקום למקום ושורף הכל , לזה נקרא בלשון שלוח :
<h3>{ט}</h3>
וְאַחַ֗ר יָֽרְדוּ֙ בְּנֵ֣י יְהוּדָ֔ה לְהִלָּחֵ֖ם בַּֽכְּנַעֲנִ֑י יוֹשֵׁ֣ב הָהָ֔ר וְהַנֶּ֖גֶב וְהַשְּׁפֵלָֽה׃
<b style="color: gray;">מצודת ציון</b> והשפלה . העמק :
<h3>{י}</h3>
וַיֵּ֣לֶךְ יְהוּדָ֗ה אֶל־הַֽכְּנַעֲנִי֙ הַיּוֹשֵׁ֣ב בְּחֶבְר֔וֹן וְשֵׁם־חֶבְר֥וֹן לְפָנִ֖ים קִרְיַ֣ת אַרְבַּ֑ע וַיַּכּ֛וּ אֶת־שֵׁשַׁ֥י וְאֶת־אֲחִימַ֖ן וְאֶת־תַּלְמָֽי׃
<b style="color: gray;">מצודת דוד</b> וילך יהודה . הם כלב ואנשיו , שהם מבני יהודה . ואף שהמלחמה ההיא היתה בימי יהושע , חזר לספר יחד כל המלחמות שעשו בני יהודה , החדשות והישנות , ועם כל הנמשך :
<b style="color: gray;">מצודת ציון</b> לפנים . בימים הקדמונים :
<b style="color: gray;">רלב"ג</b> וילך יהודה אל הכנעני היושב בחברין וגו' . כי כבר התבאר בספר יהושע כי כלב הוא שנלחם בהם ואמנם הביא עמו שם שבט יהודה כי הוא היה נשיא השבט ולזה יחס זאת המלחמה לשבט יהודה וידמה שכבר היתה זאת המלחמה אחרי מות יהושע ואף על פי שנזכרה בספר יהושע ואולם נזכרה שם לבאר שכבר נתקיים יעוד הש''י לכלב כי חברון נתנה לו לנחלה על פי הש''י והוא נלחם בה וכבשה בסוף הענין אף על פי שלא כבשה בימי יהושע :
<h3>{יא}</h3>
וַיֵּ֣לֶךְ מִשָּׁ֔ם אֶל־יוֹשְׁבֵ֖י דְּבִ֑יר וְשֵׁם־דְּבִ֥יר לְפָנִ֖ים קִרְיַת־סֵֽפֶר׃
<b style="color: gray;">רלב"ג</b> ושם דביר הנזכר בזה המקום הוא מקום אחר זולת אשר לכד יהושע לפי מה שנזכר בספר יהושע אמר וישב יהושע וכל ישראל עמו דבירה :
<h3>{יב}</h3>
וַיֹּ֣אמֶר כָּלֵ֔ב אֲשֶׁר־יַכֶּ֥ה אֶת־קִרְיַת־סֵ֖פֶר וּלְכָדָ֑הּ וְנָתַ֥תִּי ל֛וֹ אֶת־עַכְסָ֥ה בִתִּ֖י לְאִשָּֽׁה׃
<h3>{יג}</h3>
וַֽיִּלְכְּדָהּ֙ עָתְנִיאֵ֣ל בֶּן־קְנַ֔ז אֲחִ֥י כָלֵ֖ב הַקָּטֹ֣ן מִמֶּ֑נּוּ וַיִּתֶּן־ל֛וֹ אֶת־עַכְסָ֥ה בִתּ֖וֹ לְאִשָּֽׁה׃
<b style="color: gray;">רש"י</b> אחי כלב . מאמו :
<h3>{יד}</h3>
וַיְהִ֣י בְּבוֹאָ֗הּ וַתְּסִיתֵ֙הוּ֙ לִשְׁא֤וֹל מֵֽאֵת־אָבִ֙יהָ֙ הַשָּׂדֶ֔ה וַתִּצְנַ֖ח מֵעַ֣ל הַחֲמ֑וֹר וַיֹּֽאמֶר־לָ֥הּ כָּלֵ֖ב מַה־לָּֽךְ׃
<b style="color: gray;">רש"י</b> ותסיתהו . ( תרגום : ) ואמלכתיה , לשון נמלך , שמיעצין האדם ומשיאין לבו לדבר אחר , נראה לי : ותצנח . ( תרגום : ) ואתרכינת , ליפול לרגלי אביה :
<b style="color: gray;">מצודת דוד</b> בבואה . לבית בעלה : ותסיתהו . היא פיתתה אותו לתת לה רשות , שהיא תשאל מאביה השדה : ותצנח . לכבוד אביה הפילה עצמה מעל החמור בכח כאלו ננעצה בארץ : מה לך . מה נחסר לך , אשר תרצי לבקש עליו :
<b style="color: gray;">מצודת ציון</b> ותסיתהו . מלשון הסתה ופתוי : ותצנח . ענין נעיצה , כמו ( שופטים ד כא ) ותצנח בארץ . ורוצה לומר , נפלה בכח , וכאלו ננעצה בארץ :
<b style="color: gray;">רלב"ג</b> והנה זכר שהסיתה עכסה את בעלה לשאל מאת אביה השדה וכשנתנו לה הוסיפה היא לשאול גלות מים :
<h3>{טו}</h3>
וַתֹּ֨אמֶר ל֜וֹ הָֽבָה־לִּ֣י בְרָכָ֗ה כִּ֣י אֶ֤רֶץ הַנֶּ֙גֶב֙ נְתַתָּ֔נִי וְנָתַתָּ֥ה לִ֖י גֻּלֹּ֣ת מָ֑יִם וַיִּתֶּן־לָ֣הּ כָּלֵ֗ב אֵ֚ת גֻּלֹּ֣ת עִלִּ֔ית וְאֵ֖ת גֻּלֹּ֥ת תַּחְתִּֽית׃
<b style="color: gray;">רש"י</b> ארץ הנגב . אדם שביתו מנוגב מכל טוב , שאין בו אלא תורה : גלת מים . שדה בית הבעל , ( תרגום : ) אתר בית שקיא דמיא :
<b style="color: gray;">מצודת דוד</b> ארץ הנגב . חלקת שדה יבשה מבלי מעיני המים : ונתתה לי . לזאת אשאל , אשר תתן לי שדה אשר בה מעין הנובע מים : גלת עלית . שדה ובה מעין ממעל ומעין מתחת :
<b style="color: gray;">מצודת ציון</b> הבה . תנה , כמו ( בראשית מז טו ) הבה לנו לחם : ברכה . מתנה ומנחה , וכן ( שם לג יא ) קח נא את ברכתי : הנגב . ענין יובש , כמו ( ישעיהו כא א ) כסופות בנגב : נתתני . נתת לי : גלת . מעין , כמו ( שיר השירים ד יב ) גן נעול : עלית . מלשון עליון :
<h3>{טז}</h3>
וּבְנֵ֣י קֵינִי֩ חֹתֵ֨ן מֹשֶׁ֜ה עָל֨וּ מֵעִ֤יר הַתְּמָרִים֙ אֶת־בְּנֵ֣י יְהוּדָ֔ה מִדְבַּ֣ר יְהוּדָ֔ה אֲשֶׁ֖ר בְּנֶ֣גֶב עֲרָ֑ד וַיֵּ֖לֶךְ וַיֵּ֥שֶׁב אֶת־הָעָֽם׃
<b style="color: gray;">רש"י</b> מעיר התמרים . היא יריחו , שניתן להם דושנה של יריחו לאוכלה עד שיבנה בית המקדש , ומי שיבנה בית הבחירה בחלקו יטלנה , כדי שיהא לכל ישראל חלק בבית הבחירה , ונתנוה לבני יתרו ארבע מאות ארבעים שנה , והתלמידים שבהם הניחוה והלכו אצל עתניאל בן קנז הוא יעבץ במדבר יהודה אשר בנגב ערד ללמוד תורה : וישב את העם . עם התלמידים היושבים לפניו . הוא בקש מאת הקדוש ברוך הוא שיזמין לו תלמידים הגונים , שנאמר ( דברי הימים א ד י ) ויקרא יעבץ לאלהים וגו' , וזימן לו החסידים הללו :
<b style="color: gray;">מצודת דוד</b> קיני . הוא יתרו אשר היה חותן משה : עלו מעיר התמרים . כי שמה ישבו בין הכנענים , וכשבאו בני יהודה להלחם בם , קראו לשלום לבני קיני , ועלו משם ללכת עם בני יהודה למדבר יהודה וכו' : וילך וישב . קרא כל בני המשפחה כולה בלשון יחיד , וכן ( תהלים קיח ב ) יאמר נא ישראל : את העם . עם בני יהודה :
<b style="color: gray;">רלב"ג</b> והנה בני קיני חותן משה שבו לדת ישראל ולזה ישבו את יהודה :
<h3>{יז}</h3>
וַיֵּ֤לֶךְ יְהוּדָה֙ אֶת־שִׁמְע֣וֹן אָחִ֔יו וַיַּכּ֕וּ אֶת־הַֽכְּנַעֲנִ֖י יוֹשֵׁ֣ב צְפַ֑ת וַיַּחֲרִ֣ימוּ אוֹתָ֔הּ וַיִּקְרָ֥א אֶת־שֵׁם־הָעִ֖יר חָרְמָֽה׃
<b style="color: gray;">מצודת ציון</b> ויחרימו . ענין אבדון וכליון :
<h3>{יח}</h3>
וַיִּלְכֹּ֤ד יְהוּדָה֙ אֶת־עַזָּ֣ה וְאֶת־גְּבוּלָ֔הּ וְאֶֽת־אַשְׁקְל֖וֹן וְאֶת־גְּבוּלָ֑הּ וְאֶת־עֶקְר֖וֹן וְאֶת־גְּבוּלָֽהּ׃
<h3>{יט}</h3>
וַיְהִ֤י יְהוָה֙ אֶת־יְהוּדָ֔ה וַיֹּ֖רֶשׁ אֶת־הָהָ֑ר כִּ֣י לֹ֤א לְהוֹרִישׁ֙ אֶת־יֹשְׁבֵ֣י הָעֵ֔מֶק כִּי־רֶ֥כֶב בַּרְזֶ֖ל לָהֶֽם׃
<b style="color: gray;">רש"י</b> כי לא להוריש . תרגם יונתן : בתר כן דחבו , לא יכילו לתרכא ית יתבי מישרא :
<b style="color: gray;">מצודת דוד</b> ויהי ה' וגו' ויורש את ההר . רצה לומר , מה שהוריש יהודה יושבי ההר , לא היה בעוצם ידו כדרך הטבע , כי אם יד ה' עשתה זאת : כי לא להוריש . תחסר מלת 'יכול' , ורצה לומר , שהרי לא היה ביכלתו להוריש יושבי העמק , על כי להם רכב ברזל לא עצר כח להורישם , עם שישבו בעמק הנוח לכבוש יותר מן היושב בהר , ואיך אם כן הוריש יושב ההר הקשה יותר ויותר , אלא יד ה' עשתה זאת , ואת יושבי העמק הניח לנסות בם את ישראל , כמו שכתבו למטה ( לקמן ב כב ) , ואם הניח יושבי ההר וגירש יושבי העמק , היו חושבים בכח ידם יוכלו לגרש יושבי העמק , עם כי רכב ברזל להם , ועל יושבי ההר הקשה יותר לא יוכלו להתגבר , לזה הוריש יושבי ההר והניח יושבי העמק :
<b style="color: gray;">מצודת ציון</b> ויורש . מלשון גרושין : רכב ברזל . אנשי רכב , חזקים כברזל :
<b style="color: gray;">רלב"ג</b> ויהי ה' את יהודה ויורש את ההר . ר''ל שכבר מצא עצמו יהודה נעזר בה' בהורשת ההר אמנם לא יכול להוריש את יושבי העמק כי רכב ברזל להם והיו יותר חזקים ממנו , וראוי שתדע כי אם היה בא לו יעוד מאת הש''י שיעזרהו במקום אחר בזולת המלחמה לא יאמר שלא יכול להוריש יושבי העמק כי אין מעצור לה' להושיע ברב או במעט אלא שלא מצאנו יעוד השם ליהודה שינצח רק בגבול נחלתו כמו שנזכר בראש זה הספר וזאת המלחמה היתה בגבול שמעון :
<h3>{כ}</h3>
וַיִּתְּנ֤וּ לְכָלֵב֙ אֶת־חֶבְר֔וֹן כַּֽאֲשֶׁ֖ר דִּבֶּ֣ר מֹשֶׁ֑ה וַיּ֣וֹרֶשׁ מִשָּׁ֔ם אֶת־שְׁלֹשָׁ֖ה בְּנֵ֥י הָעֲנָֽק׃
<b style="color: gray;">מצודת ציון</b> הענק . אנשים גבוהי הקומה :
<h3>{כא}</h3>
וְאֶת־הַיְבוּסִי֙ יֹשֵׁ֣ב יְרֽוּשָׁלִַ֔ם לֹ֥א הוֹרִ֖ישׁוּ בְּנֵ֣י בִנְיָמִ֑ן וַיֵּ֨שֶׁב הַיְבוּסִ֜י אֶת־בְּנֵ֤י בִנְיָמִן֙ בִּיר֣וּשָׁלִַ֔ם עַ֖ד הַיּ֥וֹם הַזֶּֽה׃
<b style="color: gray;">רש"י</b> ואת היבוסי ישב ירושלם . מחוז היה בירושלים ששמו יבוסי ( פרקי דרבי אליעזר לו ) , ומבני אבימלך היו , ולא הורישם מפני השבועה ( בראשית כא כג-כד ) עד שבא דוד ( שמואל ב ה ו-ז ) , לפי שעדיין היה נכדו קיים , והוא נשבע לו ולנינו ולנכדו :
<b style="color: gray;">מצודת דוד</b> היבוסי . שם אומה : בני בנימן . כי ירושלים 'היתה מנחלתם , ולבד רצועה אחת היה לו ליהודה בה , כן אמרו רבותינו זכרונם לברכה ( זבחים נג ב ) :
<b style="color: gray;">רלב"ג</b> וראוי שתדע כי היבוסי יושב ירושלם עד ימי דוד כמו שנזכר בספר שמואל והיתה סבת עמדו שם הברית שכרת אברהם עם אבימלך שלא ישקר לו ולנינו ולנכדו והנה שמואל הנביא כתב זה הספר כמו שאמרו רז''ל והוא אשר אמר עד היום הזה ר''ל עד ימי כתבו זה הספר . והנה זכר אחר זה מה שנשאר מהגוים האלה בגבול ישראל לבאר שהם היו להם למוקש כמו שנזכר בתורה :
<h3>{כב}</h3>
וַיַּעֲל֧וּ בֵית־יוֹסֵ֛ף גַּם־הֵ֖ם בֵּֽית־אֵ֑ל וַֽיהוָ֖ה עִמָּֽם׃
<b style="color: gray;">רש"י</b> בית אל . שנפל בגורלם ( יהושע טז א ) , ואף על פי שפסל מיכה עמהם , שהרי מיכה משבט אפרים ( שופטים יז א ) , נאמר כאן 'וה' עמם' , הוא שאמר דניאל ( דניאל ט ז ) : לך ה' הצדקה ולנו בושת הפנים :
<b style="color: gray;">מצודת דוד</b> גם הם . כמו שבני יהודה נלחמו לכבוש גורלם , כן נלחמו בני יוסף בגורלם :
<h3>{כג}</h3>
וַיָּתִ֥ירוּ בֵית־יוֹסֵ֖ף בְּבֵֽית־אֵ֑ל וְשֵׁם־הָעִ֥יר לְפָנִ֖ים לֽוּז׃
<b style="color: gray;">רש"י</b> ויתירו . על ידי אחרים , ( תרגום : ) ושלחו מאללין , ויתורו את ארץ ( במדבר יג ב ) נאמר במרגלים עצמן , ואלו ששלחו מרגלים נאמר בהם ויתירו :
<b style="color: gray;">מצודת ציון</b> ויתירו . ענין חקירה וחפוש , כמו ( במדבר יג ב ) ויתרו את ארץ כנען :
<h3>{כד}</h3>
וַיִּרְאוּ֙ הַשֹּׁ֣מְרִ֔ים אִ֖ישׁ יוֹצֵ֣א מִן־הָעִ֑יר וַיֹּ֣אמְרוּ ל֗וֹ הַרְאֵ֤נוּ נָא֙ אֶת־מְב֣וֹא הָעִ֔יר וְעָשִׂ֥ינוּ עִמְּךָ֖ חָֽסֶד׃
<b style="color: gray;">רש"י</b> את מבוא העיר . שהיו נכנסים לה דרך המערה , ולוז אחד עומד על פי המערה ונכנסים דרך הלוז למערה :
<b style="color: gray;">מצודת דוד</b> השומרים . כי מבני יוסף שמרו מול השער , לראות אם יצא מי מן העיר לשאלו המבוא : ועשינו עמך חסד . כאשר נכבוש את העיר :
<b style="color: gray;">מצודת ציון</b> מבוא . מלשון ביאה :
<h3>{כה}</h3>
וַיַּרְאֵם֙ אֶת־מְב֣וֹא הָעִ֔יר וַיַּכּ֥וּ אֶת־הָעִ֖יר לְפִי־חָ֑רֶב וְאֶת־הָאִ֥ישׁ וְאֶת־כָּל־מִשְׁפַּחְתּ֖וֹ שִׁלֵּֽחוּ׃
<b style="color: gray;">רש"י</b> ויראם . באצבעו :
<b style="color: gray;">מצודת דוד</b> שלחו . לחפשי , ולא הכום עם בני העיר :
<h3>{כו}</h3>
וַיֵּ֣לֶךְ הָאִ֔ישׁ אֶ֖רֶץ הַחִתִּ֑ים וַיִּ֣בֶן עִ֗יר וַיִּקְרָ֤א שְׁמָהּ֙ ל֔וּז ה֣וּא שְׁמָ֔הּ עַ֖ד הַיּ֥וֹם הַזֶּֽה׃
<b style="color: gray;">רש"י</b> לוז . שגדלו בו אגוזים דקים , קולדר''א בלע''ז : הוא שמה עד היום . לא בלבלה סנחריב , ולא החריבה נבוכדנצר :
<h3>{כז}</h3>
וְלֹא־הוֹרִ֣ישׁ מְנַשֶּׁ֗ה אֶת־בֵּית־שְׁאָ֣ן וְאֶת־בְּנוֹתֶיהָ֮ וְאֶת־תַּעְנַ֣ךְ וְאֶת־בְּנֹתֶיהָ֒ וְאֶת־(ישב) [יֹשְׁבֵ֨י] ד֜וֹר וְאֶת־בְּנוֹתֶ֗יהָ וְאֶת־יוֹשְׁבֵ֤י יִבְלְעָם֙ וְאֶת־בְּנֹתֶ֔יהָ וְאֶת־יוֹשְׁבֵ֥י מְגִדּ֖וֹ וְאֶת־בְּנוֹתֶ֑יהָ וַיּ֙וֹאֶל֙ הַֽכְּנַעֲנִ֔י לָשֶׁ֖בֶת בָּאָ֥רֶץ הַזֹּֽאת׃
<b style="color: gray;">רש"י</b> ולא הוריש מנשה . סיפר הכתוב בגנותו , שהתחילו למעול בהקדוש ברוך הוא שצוה אותם ( במדבר לג נב ) : והורשתם את כל יושבי הארץ וגו' :
<b style="color: gray;">מצודת ציון</b> ויואל . ענין רצון , וכן ( שמות ב כא ) ויואל משה :
<h3>{כח}</h3>
וַֽיְהִי֙ כִּֽי־חָזַ֣ק יִשְׂרָאֵ֔ל וַיָּ֥שֶׂם אֶת־הַֽכְּנַעֲנִ֖י לָמַ֑ס וְהוֹרֵ֖ישׁ לֹ֥א הוֹרִישֽׁוֹ׃
<h3>{כט}</h3>
וְאֶפְרַ֙יִם֙ לֹ֣א הוֹרִ֔ישׁ אֶת־הַֽכְּנַעֲנִ֖י הַיּוֹשֵׁ֣ב בְּגָ֑זֶר וַיֵּ֧שֶׁב הַֽכְּנַעֲנִ֛י בְּקִרְבּ֖וֹ בְּגָֽזֶר׃
<h3>{ל}</h3>
זְבוּלֻ֗ן לֹ֤א הוֹרִישׁ֙ אֶת־יוֹשְׁבֵ֣י קִטְר֔וֹן וְאֶת־יוֹשְׁבֵ֖י נַהֲלֹ֑ל וַיֵּ֤שֶׁב הַֽכְּנַעֲנִי֙ בְּקִרְבּ֔וֹ וַיִּֽהְי֖וּ לָמַֽס׃
<h3>{לא}</h3>
אָשֵׁ֗ר לֹ֤א הוֹרִישׁ֙ אֶת־יֹשְׁבֵ֣י עַכּ֔וֹ וְאֶת־יוֹשְׁבֵ֖י צִיד֑וֹן וְאֶת־אַחְלָ֤ב וְאֶת־אַכְזִיב֙ וְאֶת־חֶלְבָּ֔ה וְאֶת־אֲפִ֖יק וְאֶת־רְחֹֽב׃
<h3>{לב}</h3>
וַיֵּ֙שֶׁב֙ הָאָ֣שֵׁרִ֔י בְּקֶ֥רֶב הַֽכְּנַעֲנִ֖י יֹשְׁבֵ֣י הָאָ֑רֶץ כִּ֖י לֹ֥א הוֹרִישֽׁוֹ׃
<b style="color: gray;">מצודת דוד</b> וישב האשרי . רצה לומר , לא ישב הכנעני בקרב ישראל כגרים היושבים בתוך אדני הארץ כי אם בהפוך , שהאשרי היה היושב בתוך הכנעני , כי הם היו יושבי הארץ ואדוניה : כי לא הורישו . הסבה היה בזה על שלא הורישם בתחלה בהיות לאל ידם , ולזאת קמו עליהם ומשלו בארץ :
<h3>{לג}</h3>
נַפְתָּלִ֗י לֹֽא־הוֹרִ֞ישׁ אֶת־יֹשְׁבֵ֤י בֵֽית־שֶׁ֙מֶשׁ֙ וְאֶת־יֹשְׁבֵ֣י בֵית־עֲנָ֔ת וַיֵּ֕שֶׁב בְּקֶ֥רֶב הַֽכְּנַעֲנִ֖י יֹשְׁבֵ֣י הָאָ֑רֶץ וְיֹשְׁבֵ֤י בֵֽית־שֶׁ֙מֶשׁ֙ וּבֵ֣ית עֲנָ֔ת הָי֥וּ לָהֶ֖ם לָמַֽס׃
<b style="color: gray;">מצודת דוד</b> ישבי בית שמש כו' . רצה לומר , אבל אותן היושבים בבית שמש וכו' , אשר לא היו מאנשי הכנעני , הם לבד היו למס לנפתלי , ולא הכנעני שבתוכם ; או יאמר , שהם נתנו המס לכנעני ולא לנפתלי :
<h3>{לד}</h3>
וַיִּלְחֲצ֧וּ הָאֱמֹרִ֛י אֶת־בְּנֵי־דָ֖ן הָהָ֑רָה כִּי־לֹ֥א נְתָנ֖וֹ לָרֶ֥דֶת לָעֵֽמֶק׃
<b style="color: gray;">מצודת דוד</b> ההרה . דחקום להשאר בהר , כי לא הניחום לרדת להעמק :
<b style="color: gray;">מצודת ציון</b> וילחצו . ענין דחק , כמו ( במדבר כב כה ) ותלחץ אל הקיר : לא נתנו . לא הניחו , כמו ( בראשית לא ז ) ולא נתנו אלהים :
<h3>{לה}</h3>
וַיּ֤וֹאֶל הָֽאֱמֹרִי֙ לָשֶׁ֣בֶת בְּהַר־חֶ֔רֶס בְּאַיָּל֖וֹן וּבְשַֽׁעַלְבִ֑ים וַתִּכְבַּד֙ יַ֣ד בֵּית־יוֹסֵ֔ף וַיִּהְי֖וּ לָמַֽס׃
<b style="color: gray;">מצודת דוד</b> ויואל האמורי . אחרי זה רצו להשגב עוד לעלות ההרה ולשבת גם בה : יד בית יוסף . כי נחלתם היתה סמוכה לנחלת בני דן , יושבי הערים האלה , ולחמו מלחמת בני דן וכבדה ידו עליהם , עד שנתנום עוד למס :
<b style="color: gray;">מצודת ציון</b> ותכבד . עניינו כמו ותחזק :
<h3>{לו}</h3>
וּגְבוּל֙ הָאֱמֹרִ֔י מִֽמַּעֲלֵ֖ה עַקְרַבִּ֑ים מֵהַסֶּ֖לַע וָמָֽעְלָה׃
<b style="color: gray;">מצודת דוד</b> וגבול האמורי . מוסב למעלה , לומר ; וגם גבול האמורי וכו' היו למס , עד שלא יוכלו להורישם :
<h2>שופטים פרק-ב</h2>
<h3>{א}</h3>
וַיַּ֧עַל מַלְאַךְ־יְהוָ֛ה מִן־הַגִּלְגָּ֖ל אֶל־הַבֹּכִ֑ים וַיֹּאמֶר֩ אַעֲלֶ֨ה אֶתְכֶ֜ם מִמִּצְרַ֗יִם וָאָבִ֤יא אֶתְכֶם֙ אֶל־הָאָ֗רֶץ אֲשֶׁ֤ר נִשְׁבַּ֙עְתִּי֙ לַאֲבֹ֣תֵיכֶ֔ם וָאֹמַ֕ר לֹֽא־אָפֵ֧ר בְּרִיתִ֛י אִתְּכֶ֖ם לְעוֹלָֽם׃
<b style="color: gray;">רש"י</b> ויעל מלאך ה' . שנינו ב'סדר עולם' ( פרק יט ) : זה היה פנחס : אל הבוכים . שם המקום : אעלה אתכם . כך היה דעתי מתחילה להעלותכם ממצרים , וכן עשיתי על מנת להוריש את אויבי :
<b style="color: gray;">מצודת דוד</b> מלאך ה' . נביא ה' , כן תרגומו . ואמרו רבותינו זכרונם לברכה ( ויקרא רבה א א ) שפינחס היה : מן הגלגל . שמה באה לו הנבואה : אל הבכים . שמה נקבצו ישראל : ויאמר אעלה . אמר להם במקום ה' , הנה הבטחתי לכם שאעלה אתכם ממצרים וכו' :
<b style="color: gray;">מצודת ציון</b> מלאך . ענין שליח : הבכים . אמר על שם סופו , שקראו המקום 'בכים' : אפר . מלשון הפרה ובטול :
<b style="color: gray;">רלב"ג</b> ויעל מלאך ה' מן הגלגל אל הבוכים . ר''ל אל המקום אשר קראו בוכים אחר זה מצד הבכיה שבכו שם ישראל וזה המלאך היה נביא שלא יתכן שידבר מלאך ה' לרבים יחד בזה האופן כמו שזכרנו במקומות מה בפרושנו לדברי התורה וכן תרגם יונתן שזה המלאך היה נביא וידמה שזה הנביא היה פנחס כמו שאמרו ז''ל ואמר שעלה מן הגלגל לפי ששם היה כשבאה לו הנבואה הזאת :
<h3>{ב}</h3>
וְאַתֶּ֗ם לֹֽא־תִכְרְת֤וּ בְרִית֙ לְיֽוֹשְׁבֵי֙ הָאָ֣רֶץ הַזֹּ֔את מִזְבְּחוֹתֵיהֶ֖ם תִּתֹּצ֑וּן וְלֹֽא־שְׁמַעְתֶּ֥ם בְּקֹלִ֖י מַה־זֹּ֥את עֲשִׂיתֶֽם׃
<b style="color: gray;">מצודת דוד</b> ואתם . ובתנאי שגם אתם תשמעו לי , ולא תכרתו ברית וכו' : ולא שמעתם בקולי . לקיים התנאי : מה זאת עשיתם . הלא סכלות גדולה היא :
<b style="color: gray;">מצודת ציון</b> תתצון . מלשון נתיצה ושבירה :
<h3>{ג}</h3>
וְגַ֣ם אָמַ֔רְתִּי לֹֽא־אֲגָרֵ֥שׁ אוֹתָ֖ם מִפְּנֵיכֶ֑ם וְהָי֤וּ לָכֶם֙ לְצִדִּ֔ים וֵאלֹ֣הֵיהֶ֔ם יִהְי֥וּ לָכֶ֖ם לְמוֹקֵֽשׁ׃
<b style="color: gray;">רש"י</b> וגם אמרתי . עתה אמרתי באפי : לצדים . למצדדים בצדכם בגדודים וגייסות לשלול ולבוז :
<b style="color: gray;">מצודת דוד</b> וגם אמרתי . רצה לומר , כמו שעשיתם אתם , אעשה כן גם אני , ואמרתי עתה , שלא תספיק בידכם לגרשם אף אם תרצו לגרשם מעתה : למוקש . כי תהיו תועים אחריהם , ובזה תכשלו להיות נמסרים ביד האויב :
<b style="color: gray;">מצודת ציון</b> צדים . לשון צדיה , ורצונו לומר לצודד נפשות :
<h3>{ד}</h3>
וַיְהִ֗י כְּדַבֵּ֞ר מַלְאַ֤ךְ יְהוָה֙ אֶת־הַדְּבָרִ֣ים הָאֵ֔לֶּה אֶֽל־כָּל־בְּנֵ֖י יִשְׂרָאֵ֑ל וַיִּשְׂא֥וּ הָעָ֛ם אֶת־קוֹלָ֖ם וַיִּבְכּֽוּ׃
<h3>{ה}</h3>
וַֽיִּקְרְא֛וּ שֵֽׁם־הַמָּק֥וֹם הַה֖וּא בֹּכִ֑ים וַיִּזְבְּחוּ־שָׁ֖ם לַֽיהוָֽה׃
<b style="color: gray;">מצודת דוד</b> בכים . על שם הבכי : ויזבחו . כי נתחרטו ממעשיהם והביאו קרבנות לרצות את ה' :
<h3>{ו}</h3>
וַיְשַׁלַּ֥ח יְהוֹשֻׁ֖עַ אֶת־הָעָ֑ם וַיֵּלְכ֧וּ בְנֵֽי־יִשְׂרָאֵ֛ל אִ֥ישׁ לְנַחֲלָת֖וֹ לָרֶ֥שֶׁת אֶת־הָאָֽרֶץ׃
<b style="color: gray;">רש"י</b> וישלח יהושע וגו' . זה המעשה היה מוקדם , אלא לפי שבא לומר ( פסוק יא ) : ויעשו הרע , התחיל לומר כן : יהושע . כשמת וקבלו לפניו לעבוד ה' , שלחם איש לנחלתו , והם עבדו את ה' כל ימיו וכל ימי הזקנים , ואחר כך : ויעשו בני ישראל הרע :
<b style="color: gray;">מצודת דוד</b> וישלח וגו' . עם שכבר נאמר בסוף יהושע ( כד כח ) , חזר וכתבו כאן , לומר , עם היות שיהושע שלחם איש לנחלתו תחת גפנו ותחת תאנתו :
<b style="color: gray;">רלב"ג</b> וישלח יהושע את העם . ר''ל שכבר שלח את העם קודם זה ושב להזכיר זה לפי שהיה צריך להזכיר שכבר עבדו ישראל את ה' כל ימי יהושע וכל ימי הזקנים אשר האריכו ימים אחרי יהושע אשר ראו את כל מעשה הש''י במצרים ועל הים ובמדבר ובימי יהושע :
<h3>{ז}</h3>
וַיַּעַבְד֤וּ הָעָם֙ אֶת־יְהוָ֔ה כֹּ֖ל יְמֵ֣י יְהוֹשֻׁ֑עַ וְכֹ֣ל ׀ יְמֵ֣י הַזְּקֵנִ֗ים אֲשֶׁ֨ר הֶאֱרִ֤יכוּ יָמִים֙ אַחֲרֵ֣י יְהוֹשׁ֔וּעַ אֲשֶׁ֣ר רָא֗וּ אֵ֣ת כָּל־מַעֲשֵׂ֤ה יְהוָה֙ הַגָּד֔וֹל אֲשֶׁ֥ר עָשָׂ֖ה לְיִשְׂרָאֵֽל׃
<b style="color: gray;">רש"י</b> אשר האריכו ימים וגו' . ימים האריכו , שנים לא האריכו , לפי שנתעצלו בהספדו , הוא שנאמר ( פסוק ט ) : הר געש , שרעש עליהם ההר להורגן :
<b style="color: gray;">מצודת דוד</b> ויעבדו העם . וגם הם הכירו בהטובה 'ויעבדו : . את ה' כל ימי' וכו' , ומכל מקום מהר שכחו מעשה ה' ועשו הרע אחרי מות יהושע והזקנים , כמו שמפרש והולך : אשר ראו . אלו הזקנים אשר ראו וכו' , ובזה היו מיישרים לב ישראל לעבוד את ה' :
<h3>{ח}</h3>
וַיָּ֛מָת יְהוֹשֻׁ֥עַ בִּן־נ֖וּן עֶ֣בֶד יְהוָ֑ה בֶּן־מֵאָ֥ה וָעֶ֖שֶׂר שָׁנִֽים׃
<h3>{ט}</h3>
וַיִּקְבְּר֤וּ אוֹתוֹ֙ בִּגְב֣וּל נַחֲלָת֔וֹ בְּתִמְנַת־חֶ֖רֶס בְּהַ֣ר אֶפְרָ֑יִם מִצְּפ֖וֹן לְהַר־גָּֽעַשׁ׃
<b style="color: gray;">רש"י</b> בתמנת חרס . על שם שהעמידו תמונת חרס על קברו , כלומר חבל על אדם שהעמיד החמה ומוטל בקבר :
<b style="color: gray;">מצודת ציון</b> חרס . הוא סרח האמור בספר יהושע ( כב ל ) ומתהפך הוא , כמו כבש כשב :
<h3>{י}</h3>
וְגַם֙ כָּל־הַדּ֣וֹר הַה֔וּא נֶאֶסְפ֖וּ אֶל־אֲבוֹתָ֑יו וַיָּקָם֩ דּ֨וֹר אַחֵ֜ר אַחֲרֵיהֶ֗ם אֲשֶׁ֤ר לֹא־יָֽדְעוּ֙ אֶת־יְהוָ֔ה וְגַם֙ אֶת־הַֽמַּעֲשֶׂ֔ה אֲשֶׁ֥ר עָשָׂ֖ה לְיִשְׂרָאֵֽל׃
<b style="color: gray;">מצודת דוד</b> לא ידעו . בידיעה מושכלת : וגם את המעשה . לא ידעו גם את המעשה , כי נשכח מהם :
<b style="color: gray;">מצודת ציון</b> נאספו . ענין מיתה , כמו ( במדבר כ כד ) יאסף אהרן :
<b style="color: gray;">רלב"ג</b> והנה נתבאר בדבר יפתח כי זמן יהושע והזקנים לא היה כי אם כמו ס''ו שנה ולזה יחוייב שיהיה אמרו וגם כל הדור ההוא נאספו אל אבותם הרצון בו שכבר נאספו אל אבותם ר''ל הזקנים כלם אשר ראו את כל מעשה ה' כי לא היה מיציאת מצרים עד זה העת כי אם ס''ו שנה ורחוק הוא שלא ימצא בישראל אז מי שהיו ימיו יותר מס''ז שנה אבל בלי ספק היו שם רבים בני שמונים שנה ויותר אבל מפני שלא היו חכמים לא הועילה אותם את כל מעשה ה' להציל ישראל מעשות הרע בעיני ה' ואמנם הזקנים מפני שהיו מנהיגים את העם הצילום מזה כל ימי היותם :
<h3>{יא}</h3>
וַיַּעֲשׂ֧וּ בְנֵֽי־יִשְׂרָאֵ֛ל אֶת־הָרַ֖ע בְּעֵינֵ֣י יְהוָ֑ה וַיַּעַבְד֖וּ אֶת־הַבְּעָלִֽים׃
<h3>{יב}</h3>
וַיַּעַזְב֞וּ אֶת־יְהוָ֣ה ׀ אֱלֹהֵ֣י אֲבוֹתָ֗ם הַמּוֹצִ֣יא אוֹתָם֮ מֵאֶ֣רֶץ מִצְרַיִם֒ וַיֵּלְכ֞וּ אַחֲרֵ֣י ׀ אֱלֹהִ֣ים אֲחֵרִ֗ים מֵאֱלֹהֵ֤י הָֽעַמִּים֙ אֲשֶׁר֙ סְבִיב֣וֹתֵיהֶ֔ם וַיִּֽשְׁתַּחֲו֖וּ לָהֶ֑ם וַיַּכְעִ֖סוּ אֶת־יְהוָֽה׃
<b style="color: gray;">רלב"ג</b> וזכר כי אחרי מות הזקנים ההם עשו ישראל הרע ועבדו ע''ג :
<h3>{יג}</h3>
וַיַּעַזְב֖וּ אֶת־יְהוָ֑ה וַיַּעַבְד֥וּ לַבַּ֖עַל וְלָעַשְׁתָּרֽוֹת׃
<b style="color: gray;">מצודת ציון</b> לבעל ולעשתרות . שמות עבודה זרה :
<h3>{יד}</h3>
וַיִּֽחַר־אַ֤ף יְהוָה֙ בְּיִשְׂרָאֵ֔ל וַֽיִּתְּנֵם֙ בְּיַד־שֹׁסִ֔ים וַיָּשֹׁ֖סּוּ אוֹתָ֑ם וַֽיִּמְכְּרֵ֞ם בְּיַ֤ד אֽוֹיְבֵיהֶם֙ מִסָּבִ֔יב וְלֹֽא־יָכְל֣וּ ע֔וֹד לַעֲמֹ֖ד לִפְנֵ֥י אוֹיְבֵיהֶֽם׃
<b style="color: gray;">מצודת דוד</b> מסביב . היושבים סמוכים , הלוחץ יותר מן האויב הבא ממרחק והולך לו : ולא יכלו עוד לעמד . היות באלו הדברים יספר בדרך כלל מעשיהם וגמולם כל ימי השופטים , ואמר , אם בתחלה היה להם תקומה מה , אולם בסוף לא יכלו לעמוד ולהתקיים :
<b style="color: gray;">מצודת ציון</b> שסים . דורכים ורומסים , כמו ( זכריה יד ב ) ונשסו הבתים : וימכרם . מסרם , וכאלו מכרם :
<h3>{טו}</h3>
בְּכֹ֣ל ׀ אֲשֶׁ֣ר יָצְא֗וּ יַד־יְהוָה֙ הָיְתָה־בָּ֣ם לְרָעָ֔ה כַּֽאֲשֶׁר֙ דִּבֶּ֣ר יְהוָ֔ה וְכַאֲשֶׁ֛ר נִשְׁבַּ֥ע יְהוָ֖ה לָהֶ֑ם וַיֵּ֥צֶר לָהֶ֖ם מְאֹֽד׃
<b style="color: gray;">רש"י</b> בכל אשר יצאו יד ה' היתה בם לרעה . על אבימלך ומחלון וכליון נאמר ב'סדר עולם' ( פרק יב ) :
<b style="color: gray;">מצודת דוד</b> בכל אשר יצאו . בכל מקום אשר יצאו למלחמה , בא עליהם רעה , וכרעו ונפלו :
<b style="color: gray;">מצודת ציון</b> ויצר . מלשון צר ודוחק . ( יז ) זנו . המשילם לזונה העוזבת בעל נעוריה , ותאהב זולתו :
<h3>{טז}</h3>
וַיָּ֥קֶם יְהוָ֖ה שֹֽׁפְטִ֑ים וַיּ֣וֹשִׁיע֔וּם מִיַּ֖ד שֹׁסֵיהֶֽם׃
<b style="color: gray;">רש"י</b> ויקם ה' שפטים . תמיד מדור אל דור , כמו שהוא מונה והולך בספר הזה , שופט אחר שופט :
<b style="color: gray;">מצודת דוד</b> ויושיעום . בכדי להושיעם מן האויב , כי הם יוכיחו את העם לשוב לה' , ואם ישמעו יהיו נושעים :
<h3>{יז}</h3>
וְגַ֤ם אֶל־שֹֽׁפְטֵיהֶם֙ לֹ֣א שָׁמֵ֔עוּ כִּ֣י זָנ֗וּ אַֽחֲרֵי֙ אֱלֹהִ֣ים אֲחֵרִ֔ים וַיִּֽשְׁתַּחֲו֖וּ לָהֶ֑ם סָ֣רוּ מַהֵ֗ר מִן־הַדֶּ֜רֶךְ אֲשֶׁ֨ר הָלְכ֧וּ אֲבוֹתָ֛ם לִשְׁמֹ֥עַ מִצְוֹת־יְהוָ֖ה לֹא־עָ֥שׂוּ כֵֽן׃
<b style="color: gray;">מצודת דוד</b> וגם . רצה לומר , אבל לא הועיל בזה , כי גם אל שופטיהם לא שמעו : סרו מהר . רצה לומר , במהירות רב , בפעם אחת סרו מכל וכל מן הדרך , ולא באיחור מעט מעט : לשמע . אשר שמעו : לא עשו כן . כאשר עשו אבותם :
<h3>{יח}</h3>
וְכִֽי־הֵקִ֨ים יְהוָ֥ה ׀ לָהֶם֮ שֹֽׁפְטִים֒ וְהָיָ֤ה יְהוָה֙ עִם־הַשֹּׁפֵ֔ט וְהֽוֹשִׁיעָם֙ מִיַּ֣ד אֹֽיְבֵיהֶ֔ם כֹּ֖ל יְמֵ֣י הַשּׁוֹפֵ֑ט כִּֽי־יִנָּחֵ֤ם יְהוָה֙ מִנַּֽאֲקָתָ֔ם מִפְּנֵ֥י לֹחֲצֵיהֶ֖ם וְדֹחֲקֵיהֶֽם׃
<b style="color: gray;">רש"י</b> וכי הקים . לשון הווה , וכאשר היה מקים להם שופטים , והיה ה' עם השופט וגו' : כי ינחם . שהיה מתנחם להם על הרעה , כן תרגם יונתן : מנאקתם . מפני נאקתם , העולה לפניו מפני אויביהם :
<b style="color: gray;">מצודת דוד</b> וכי הקים . וכאשר היה מקים להם שופטים : עם השפט . עם כל שופט בזמנו : והושיעם . מוסב על ה' : מנאקתם . מחמת שצעקו להתפלל ולשוב לה' ולא מאהבת המקום , כי אם מלחץ האויב :
<b style="color: gray;">מצודת ציון</b> ינחם . ענין הפוך מחשבה : מנאקתם . ענין צעקה מכאב לב , כמו ( שמות ו ה ) שמעתי את נאקת : לחציהם ודחקיהם . הוא כפל ענין במלות שונות ובא לחזק הדבר , והוא כלל גדול בדברי הנביאים :
<b style="color: gray;">רלב"ג</b> וספר דרך כלל איך ריה מנהגם בימי השופטים עד שלא יתישבו לעבוד את ה' כי אם בימי השופט ובמותו ישובו להשחית דרכם :
<h3>{יט}</h3>
וְהָיָ֣ה ׀ בְּמ֣וֹת הַשּׁוֹפֵ֗ט יָשֻׁ֙בוּ֙ וְהִשְׁחִ֣יתוּ מֵֽאֲבוֹתָ֔ם לָלֶ֗כֶת אַֽחֲרֵי֙ אֱלֹהִ֣ים אֲחֵרִ֔ים לְעָבְדָ֖ם וּלְהִשְׁתַּחֲוֹ֣ת לָהֶ֑ם לֹ֤א הִפִּ֙ילוּ֙ מִמַּ֣עַלְלֵיהֶ֔ם וּמִדַּרְכָּ֖ם הַקָּשָֽׁה׃
<b style="color: gray;">רש"י</b> לא הפילו . לא הניחו דבר להיות נוכחים על כל הבא עליהם :
<b style="color: gray;">מצודת דוד</b> והיה במות השופט . רצה לומר , גם התשובה ההיא לא היתה כי אם מתוכחות השופט , ומיד שמת ואיננו להוכיחם , שבו והשחיתו דרכם , מעין דרכי אבותם שהרעו לעשות טרם עמד השופט ההוא : לא הפילו . לא גרעו ממעללי ומדרכי אבותם הקשה והרעה :
<b style="color: gray;">מצודת ציון</b> לא הפילו . לא גרעו , ודוגמתו ( איוב יב ג ) לא נופל אנכי מכם : ממעלליהם . ממעשיהם :
<h3>{כ}</h3>
וַיִּֽחַר־אַ֥ף יְהוָ֖ה בְּיִשְׂרָאֵ֑ל וַיֹּ֗אמֶר יַעַן֩ אֲשֶׁ֨ר עָבְר֜וּ הַגּ֣וֹי הַזֶּ֗ה אֶת־בְּרִיתִי֙ אֲשֶׁ֣ר צִוִּ֣יתִי אֶת־אֲבוֹתָ֔ם וְלֹ֥א שָׁמְע֖וּ לְקוֹלִֽי׃
<b style="color: gray;">מצודת ציון</b> ויחר . ענין כעס : יען . בעבור :
<b style="color: gray;">רלב"ג</b> ולזה חרה אף השם יתברך בישראל . ואמר שלא יוסיף להוריש איש מפניהם מן הגוים אשר עזב יהושע וימות :
<h3>{כא}</h3>
גַּם־אֲנִי֙ לֹ֣א אוֹסִ֔יף לְהוֹרִ֥ישׁ אִ֖ישׁ מִפְּנֵיהֶ֑ם מִן־הַגּוֹיִ֛ם אֲשֶׁר־עָזַ֥ב יְהוֹשֻׁ֖עַ וַיָּמֹֽת׃
<b style="color: gray;">מצודת דוד</b> גם אני . כאשר גמלו , אשלם כן גם אני : אשר עזב וגו' . רצה לומר , מדעת עזבם במקומם ומת , כי לא רצה לגרש כולם בחייו , וכמו שאמר הכתוב ( שמות כג ל ) , מעט מעט אגרשנו :
<b style="color: gray;">מצודת ציון</b> להוריש . לגרש : עזב . הניח :
<h3>{כב}</h3>
לְמַ֛עַן נַסּ֥וֹת בָּ֖ם אֶת־יִשְׂרָאֵ֑ל הֲשֹׁמְרִ֣ים הֵם֩ אֶת־דֶּ֨רֶךְ יְהוָ֜ה לָלֶ֣כֶת בָּ֗ם כַּאֲשֶׁ֛ר שָׁמְר֥וּ אֲבוֹתָ֖ם אִם־לֹֽא׃
<b style="color: gray;">רש"י</b> השומרים הם . ה''א חטף פתח הוא נקוד , לפי שהוא לשון שאלה ונסיון :
<b style="color: gray;">מצודת דוד</b> למען נסות . רצה לומר , בעבור זה בחר ה' בזה העונש ולא בזולתו , כי למען נסות בם את ישראל אם יעבדו את אלהיהם אם לא , וזה שכתוב 'השומרים' וכו' :
<b style="color: gray;">מצודת ציון</b> נסות . מלשון נסיון :
<b style="color: gray;">רלב"ג</b> כי השאירם לנסות בם את ישראל השומרים הם את דרך ה' וזה שזה היה סבה לגלות מום ישראל והיותם בלתי חזקים באמונת השם יתב' ולזה לא היו ישראל ראויים אל שתשלם להם בימי יהושע השמדת כל הגוים האלה :
<h3>{כג}</h3>
וַיַּנַּ֤ח יְהוָה֙ אֶת־הַגּוֹיִ֣ם הָאֵ֔לֶּה לְבִלְתִּ֥י הוֹרִישָׁ֖ם מַהֵ֑ר וְלֹ֥א נְתָנָ֖ם בְּיַד־יְהוֹשֻֽׁעַ׃
<b style="color: gray;">מצודת דוד</b> וינח . בעבור זה בחר בזה העונש והניח את הגוים האלה האמורים למטה : לבלתי הורישם מהר . רצה לומר , אשר גזרה חכמתו לבל הורישם מהר , כי אם מעט מעט , ולזה לא 'נתנם מאז ביד יהושע' , ובעבור העונש , ולמען נסות וכו' , הניחם מכל וכל ולא הוסיף להוריש איש מעתה :
<h2>שופטים פרק-ג</h2>
<h3>{א}</h3>
וְאֵ֤לֶּה הַגּוֹיִם֙ אֲשֶׁ֣ר הִנִּ֣יחַ יְהוָ֔ה לְנַסּ֥וֹת בָּ֖ם אֶת־יִשְׂרָאֵ֑ל אֵ֚ת כָּל־אֲשֶׁ֣ר לֹֽא־יָדְע֔וּ אֵ֖ת כָּל־מִלְחֲמ֥וֹת כְּנָֽעַן׃
<b style="color: gray;">רש"י</b> לנסות בם את ישראל . את דור האחר אשר לא ידעו את נסי מלחמות כנען ולא ראו את המעשה הגדול , והמרו ומעלו במקום :
<b style="color: gray;">מצודת דוד</b> את כל וגו' . אלו הדורות הבאים , אשר לא ידעו להשכיל הנסים שנעשו ליהושע בעת נלחם בכנען , ובעבור זה היתה רפויה בידם אמונת ה' , ולזה הניח הגוים האלה לנסותם בהם :
<b style="color: gray;">רלב"ג</b> ואלה הגוים אשר הניח ה' לנסות בם את ישראל את כל אשר לא ידעו את כל מלחמות כנען . ר''ל שהם לא הרגישו איך היו מלהמות כנען כי לא בחרבם ירשו ארץ וזרועם לא הושיעה למו אך השם יתברך היה הנלחם להם והם לא הרגישו בזה רק עשה זה השם יתברך :
<h3>{ב}</h3>
רַ֗ק לְמַ֙עַן֙ דַּ֚עַת דֹּר֣וֹת בְּנֵֽי־יִשְׂרָאֵ֔ל לְלַמְּדָ֖ם מִלְחָמָ֑ה רַ֥ק אֲשֶׁר־לְפָנִ֖ים לֹ֥א יְדָעֽוּם׃
<b style="color: gray;">רש"י</b> רק למען דעת . רק לדבר הזה לבדו הניחם , למען דעת ולהתבונן דורות בני ישראל הבאים מה החטא גורם , כי עתה הם זקוקים ללמדם מלחמה : רק אשר לפנים . שהיו עומדים לשרת את ה' : לא ידעום . למלחמות הללו וטכסיסיהם , ולא נצרכו להם :
<b style="color: gray;">מצודת דוד</b> רק למען דעת . רצה לומר , רק בעבור זה ישכילו דעת פלאי הנסים הנעשה להן מאז : ללמדם מלחמה . רצה לומר , הנה בהשאיר הגוים , הלא ילחמו בם ויהיה אם כן מהצורך ללמדם טכסיסי מלחמה , כי רק הדור אשר היו לפנים בימי יהושע , המה לא ידעו טכסיסי מלחמה , כי ה' נלחם להם , אבל לאחר זה יצטרכו לדעתם , כי בעבור מעשיהם יעזבם ה' אל המקרה , ואז ישכילו לדעת הנסים הנעשים מאז ויאמינו מעתה בה' :
<b style="color: gray;">רלב"ג</b> למען דעת דורות ישראל כי עתה הם צריכין ללמדם ענין המלחמה כי לא יכירו מה שנפקד מהם בסור השגת השם יתברך מהם כי קודם זה לא היו צריכים לדעת סדר ענין המלחמה כי ה' הנלחם להם :
<h3>{ג}</h3>
חֲמֵ֣שֶׁת ׀ סַרְנֵ֣י פְלִשְׁתִּ֗ים וְכָל־הַֽכְּנַעֲנִי֙ וְהַצִּ֣ידֹנִ֔י וְהַ֣חִוִּ֔י יֹשֵׁ֖ב הַ֣ר הַלְּבָנ֑וֹן מֵהַר֙ בַּ֣עַל חֶרְמ֔וֹן עַ֖ד לְב֥וֹא חֲמָֽת׃
<b style="color: gray;">רש"י</b> חמשת סרני פלשתים . הם הגוים אשר הניח לנסות :
<b style="color: gray;">מצודת דוד</b> חמשת . מוסב על המקרא שלפני פניו , לומר , ואלה הגוים וכו' חמשת וכו' : סרני פלשתים . רצה לומר , מקומות ממשלתם , ואף שבני יהודה כבשו מפלשתים עזה ואשקלון ועקרון , כמו שכתוב למעלה ( א יח ) , הנה לאחר זמן חזרו הפלשתים ולקחו מידם , ואז לא יכלו בני יהודה לגרשם : יושב הר הלבנון . רצה לומר , וכל הכנעני וכו' אשר ישב בהר הלבנון מן הר בעל וכו' , עד המקום שבאים דרך בו אל חמת :
<b style="color: gray;">מצודת ציון</b> סרני . ענין שררה :
<b style="color: gray;">רלב"ג</b> ואמר שכבר השאיר השם יתב' שלא ינתן ביד יהושע חמשת סרני פלשתי' ואע''פ שלכדו מהם שבט יהודה אחר מות יהושע עזה ואשקלון ועקרון הנה נשאר להם העמק כמו שנזכר בראש זה הספר , ואפשר שנאמר שיושבי העמק שבו לקחת אלו הערים מיד יהודה ולזה מצאנו כי עם חמשת סרני פלשתים היו עזה ואשקלון ועקרון אשדוד גת כמו שנזכר בספר שמואל :
<h3>{ד}</h3>
וַֽיִּהְי֕וּ לְנַסּ֥וֹת בָּ֖ם אֶת־יִשְׂרָאֵ֑ל לָדַ֗עַת הֲיִשְׁמְעוּ֙ אֶת־מִצְוֹ֣ת יְהוָ֔ה אֲשֶׁר־צִוָּ֥ה אֶת־אֲבוֹתָ֖ם בְּיַד־מֹשֶֽׁה׃
<b style="color: gray;">מצודת דוד</b> ויהיו . הגוים האלה : הישמעו . לבלתי לכת אחרי אלהיהם :
<h3>{ה}</h3>
וּבְנֵ֣י יִשְׂרָאֵ֔ל יָשְׁב֖וּ בְּקֶ֣רֶב הַֽכְּנַעֲנִ֑י הַחִתִּ֤י וְהָֽאֱמֹרִי֙ וְהַפְּרִזִּ֔י וְהַחִוִּ֖י וְהַיְבוּסִֽי׃
<h3>{ו}</h3>
וַיִּקְח֨וּ אֶת־בְּנוֹתֵיהֶ֤ם לָהֶם֙ לְנָשִׁ֔ים וְאֶת־בְּנוֹתֵיהֶ֖ם נָתְנ֣וּ לִבְנֵיהֶ֑ם וַיַּעַבְד֖וּ אֶת־אֱלֹהֵיהֶֽם׃
<b style="color: gray;">מצודת דוד</b> ויקחו . רצה לומר , אבל לא עמדו בנסיון , ולקחו בנותיהם וכו' , וסוף הדבר היה שעל ידי זה עבדו אלהיהם :
<h3>{ז}</h3>
וַיַּעֲשׂ֨וּ בְנֵי־יִשְׂרָאֵ֤ל אֶת־הָרַע֙ בְּעֵינֵ֣י יְהוָ֔ה וַֽיִּשְׁכְּח֖וּ אֶת־יְהוָ֣ה אֱלֹֽהֵיהֶ֑ם וַיַּעַבְד֥וּ אֶת־הַבְּעָלִ֖ים וְאֶת־הָאֲשֵׁרֽוֹת׃
<b style="color: gray;">מצודת דוד</b> ויעשו וגו' . עד הנה אמר דרך כלל ספור מעשיהם בכל ימי השופטים , ומעתה יחזור לספר דרך פרט בימי כל שופט , ואמר , טרם שעמד השופט הראשון , עשו הרע :
<b style="color: gray;">מצודת ציון</b> אשרות . אילן הנעבד :
<h3>{ח}</h3>
וַיִּֽחַר־אַ֤ף יְהוָה֙ בְּיִשְׂרָאֵ֔ל וַֽיִּמְכְּרֵ֗ם בְּיַד֙ כּוּשַׁ֣ן רִשְׁעָתַ֔יִם מֶ֖לֶךְ אֲרַ֣ם נַהֲרָ֑יִם וַיַּעַבְד֧וּ בְנֵֽי־יִשְׂרָאֵ֛ל אֶת־כּוּשַׁ֥ן רִשְׁעָתַ֖יִם שְׁמֹנֶ֥ה שָׁנִֽים׃
<b style="color: gray;">רלב"ג</b> והנה זכר שכבר עבדו בני ישראל את כושן רשעתים מלך ארם שמנה שנה :
<h3>{ט}</h3>
וַיִּזְעֲק֤וּ בְנֵֽי־יִשְׂרָאֵל֙ אֶל־יְהוָ֔ה וַיָּ֨קֶם יְהוָ֥ה מוֹשִׁ֛יעַ לִבְנֵ֥י יִשְׂרָאֵ֖ל וַיּֽוֹשִׁיעֵ֑ם אֵ֚ת עָתְנִיאֵ֣ל בֶּן־קְנַ֔ז אֲחִ֥י כָלֵ֖ב הַקָּטֹ֥ן מִמֶּֽנּוּ׃
<b style="color: gray;">מצודת דוד</b> את עתניאל . מוסב על 'מושיע' , לומר , את עתניאל הקים למושיע :
<b style="color: gray;">רלב"ג</b> והקים ה' להם מושיע את עתניאל בן קנז כששבו לשם יתב' והיתה עליו רוח ה' והנהיג ישראל הנהגה משובחת וגברה ידו על כושן רשעתים מלך ארם שמנה שנה ואפשר שיהיה זה נבואה או היה חלק מה מרוח הקדש :
<h3>{י}</h3>
וַתְּהִ֨י עָלָ֥יו רֽוּחַ־יְהוָה֮ וַיִּשְׁפֹּ֣ט אֶת־יִשְׂרָאֵל֒ וַיֵּצֵא֙ לַמִּלְחָמָ֔ה וַיִּתֵּ֤ן יְהוָה֙ בְּיָד֔וֹ אֶת־כּוּשַׁ֥ן רִשְׁעָתַ֖יִם מֶ֣לֶךְ אֲרָ֑ם וַתָּ֣עָז יָד֔וֹ עַ֖ל כּוּשַׁ֥ן רִשְׁעָתָֽיִם׃
<b style="color: gray;">רש"י</b> ותהי עליו רוח ה' . דרש רבי תנחומא ( מדרש תנחומא שמות כ ) נסתכל בהם , שאמר הקדוש ברוך הוא למשה במצרים ( שמות ג ז ) ראה ראיתי את עני עמי , מה הן שתי ראיות הללו , אמר לו : רואה אני שעתידין לטעות בעגל , ואף על פי כן 'ראיתי את עני עמי' . זו דרש עתניאל , אמר : בין זכים בין חייבים , עליו להושיעם :
<b style="color: gray;">מצודת דוד</b> רוח ה' . התעוררות חכמה לשפוט ואמיץ לבב להלחם : ותעז ידו . חזקה ידו לנצחו בכל פעם :
<b style="color: gray;">מצודת ציון</b> ותעז . ענין חוזק :
<h3>{יא}</h3>
וַתִּשְׁקֹ֥ט הָאָ֖רֶץ אַרְבָּעִ֣ים שָׁנָ֑ה וַיָּ֖מָת עָתְנִיאֵ֥ל בֶּן־קְנַֽז׃
<b style="color: gray;">מצודת דוד</b> ותשקט . על ידי זה שקטה הארץ ונחה מן המלחמה עד כלות ארבעים שנה מזמן התחלת השעבוד , כן כתבו ב'סדר עולם' ( פרק יב ) :
<b style="color: gray;">מצודת ציון</b> ותשקט . ענין מנוחה :
<b style="color: gray;">רלב"ג</b> והנה שקטה הארץ ארבעים שנה מעת התחלת שעבוד כי לא יתכן שיהיו ימי ההשקט מ' שנה כמו שאנחנו עתידין לבאר בע''ה בענין יפתח :
<h3>{יב}</h3>
וַיֹּסִ֙פוּ֙ בְּנֵ֣י יִשְׂרָאֵ֔ל לַעֲשׂ֥וֹת הָרַ֖ע בְּעֵינֵ֣י יְהוָ֑ה וַיְחַזֵּ֨ק יְהוָ֜ה אֶת־עֶגְל֤וֹן מֶֽלֶךְ־מוֹאָב֙ עַל־יִשְׂרָאֵ֔ל עַ֛ל כִּֽי־עָשׂ֥וּ אֶת־הָרַ֖ע בְּעֵינֵ֥י יְהוָֽה׃
<b style="color: gray;">מצודת דוד</b> ויחזק ה' . חלש היה , וה' חזקו על ישראל בעבור מעשיהם הרעים :
<b style="color: gray;">רלב"ג</b> ואחר מות עתניאל בן קנז שבו ישראל לעשות הרע בעיני ה' והכניע השם ישראל ושמם תחת עגלון מלך מואב ועבדוהו שמנה עשרה שנה וכבשו מהם עיר התמרים והיא יריחו כמו שנזכר בתורה בקעת יריחו עיר התמרים :
<h3>{יג}</h3>
וַיֶּאֱסֹ֣ף אֵלָ֔יו אֶת־בְּנֵ֥י עַמּ֖וֹן וַעֲמָלֵ֑ק וַיֵּ֗לֶךְ וַיַּךְ֙ אֶת־יִשְׂרָאֵ֔ל וַיִּֽירְשׁ֖וּ אֶת־עִ֥יר הַתְּמָרִֽים׃
<b style="color: gray;">רש"י</b> את עיר התמרים . יריחו :
<b style="color: gray;">מצודת דוד</b> ויאסוף וגו' . מלבד בני עמו :
<h3>{יד}</h3>
וַיַּעַבְד֤וּ בְנֵֽי־יִשְׂרָאֵל֙ אֶת־עֶגְל֣וֹן מֶֽלֶךְ־מוֹאָ֔ב שְׁמוֹנֶ֥ה עֶשְׂרֵ֖ה שָׁנָֽה׃
<h3>{טו}</h3>
וַיִּזְעֲק֣וּ בְנֵֽי־יִשְׂרָאֵל֮ אֶל־יְהוָה֒ וַיָּקֶם֩ יְהוָ֨ה לָהֶ֜ם מוֹשִׁ֗יעַ אֶת־אֵה֤וּד בֶּן־גֵּרָא֙ בֶּן־הַיְמִינִ֔י אִ֥ישׁ אִטֵּ֖ר יַד־יְמִינ֑וֹ וַיִּשְׁלְח֨וּ בְנֵי־יִשְׂרָאֵ֤ל בְּיָדוֹ֙ מִנְחָ֔ה לְעֶגְל֖וֹן מֶ֥לֶךְ מוֹאָֽב׃
<b style="color: gray;">רש"י</b> אטר יד ימינו . תרגם יהונתן : גבר גמיד יד ימיניה , וכל גמיד לשון ארמי הוא , דבר כווץ מחמת חולי , ריטרי''ט בלע''ז ; לא היה שולט ביד ימינו . ובלשון עברי : אטר , אטום , כמו ( תהלים סט טז ) ואל תאטר עלי באר פיה , אטום ביד ימינו , שלא היה שולט בה :
<b style="color: gray;">מצודת דוד</b> בן הימיני . מבני בנימין : איש אטר , וגו' . יבאר הסיבה שלא נשמר מלך מואב מחרב אהוד לפי שהיה שמאלי , ולזה תלאה בירך ימין להיות נוח לו לאחזה בשמאלו ולא היה אם כן נראה בירך השמאל דבר בולט מתחת למדיו ולזה לא הרגיש בדבר , כי לא חשב שהוא שמאלי : וישלחו וגו' מנחה . בכדי שלא ירגיש בדבר , ויבטח בו בראות הכנעתו להביא מנחה :
<b style="color: gray;">מצודת ציון</b> אטר . ענין סגירה , כמו ( תהלים סט טז ) ואל תאטר עלי באר פיה . ורצה לומר : כאלו יד ימינו סגורה , כי לא שלט בה :
<b style="color: gray;">רלב"ג</b> וכששבו ישראל לשם ית' הקים להם מושיע אהוד בן גרא משבט בנימן ובתחבולות עשה לו מלחמה וזה שהוא סבב ששלחו ישראל מנחה לעגלון כדי שיתכן לו יותר לבא אליו בטח והוא היה אטר יד ימינו והיה זה גם כן סבה שלא ירגיש בלקיחתו החרב ביד שמאלו :
<h3>{טז}</h3>
וַיַּעַשׂ֩ ל֨וֹ אֵה֜וּד חֶ֗רֶב וְלָ֛הּ שְׁנֵ֥י פֵי֖וֹת גֹּ֣מֶד אָרְכָּ֑הּ וַיַּחְגֹּ֤ר אוֹתָהּ֙ מִתַּ֣חַת לְמַדָּ֔יו עַ֖ל יֶ֥רֶךְ יְמִינֽוֹ׃
<b style="color: gray;">רש"י</b> גומד ארכה . אמה גדומה , ובלשון אשכנז : דוימ''ן לאנ''ג , ובלשון לעז : גשקור''ט : על ירך ימינו . לפי שבשמאלו שולט , יאחזנה בשמאלו :
<b style="color: gray;">מצודת דוד</b> שני פיות . להמיתו בקלות ומהר : גמד ארכה . קצרה ממדת חרב , עם כי חגרה מתחת למדיו , מכל מקום נרגש היה בליטתה אם היתה כמדת חרב : על ירך ימינו . להיות נוח לו לאחזה בשמאלו :
<b style="color: gray;">מצודת ציון</b> פיות . חודה של חרב נקראת פה : גמד . אמה , וכן ( יחזקאל כז יא ) גמדים במגדלותיך , שרצה לומר , אנשי מדה קצרה : למדיו . למלבושיו , כמו ( ויקרא ו ג ) מדו בד : ירך . צד , כמו ( ויקרא א יא ) ירך המזבח :
<b style="color: gray;">רלב"ג</b> ועשה החרב בעלת שתי פיות כדי שתכנס בקלות מצד החדות אשר בשני צדדיה ותמית אותו תכף ולא היה ארוך מאד כדי שלא יוכר ולזה לא היה ארכה כי אם אמה ושם החרב מתחת למדיו כדי שלא יראוה :
<h3>{יז}</h3>
וַיַּקְרֵב֙ אֶת־הַמִּנְחָ֔ה לְעֶגְל֖וֹן מֶ֣לֶךְ מוֹאָ֑ב וְעֶגְל֕וֹן אִ֥ישׁ בָּרִ֖יא מְאֹֽד׃
<b style="color: gray;">רש"י</b> איש בריא . ( תרגום : ) פטים :
<b style="color: gray;">מצודת דוד</b> איש בריא . גם זה היתה סיבת מיתתו , כי על היותו שמן ובעל בשר , יקשה עליו ההקמה , וטרוד בה , ולא היה נשמר מאהוד :
<b style="color: gray;">מצודת ציון</b> בריא . בעל בשר שמן , וכמו ( מלכים א ה ג ) עשרה בקר בריאים :
<h3>{יח}</h3>
וַֽיְהִי֙ כַּאֲשֶׁ֣ר כִּלָּ֔ה לְהַקְרִ֖יב אֶת־הַמִּנְחָ֑ה וַיְשַׁלַּח֙ אֶת־הָעָ֔ם נֹשְׂאֵ֖י הַמִּנְחָֽה׃
<b style="color: gray;">רש"י</b> וישלח את העם . חזר לאחוריו וליוה את חבורת ישראל אשר באו עמו לשאת את המנחה , ולווה אותם עד הגלגל :
<b style="color: gray;">מצודת דוד</b> כלה להקריב . אחר שמסר כל המנחה : וישלח וגו' . כי האחד בקל יוכל להמלט , מה שאין כן כשהם רבים :
<b style="color: gray;">רלב"ג</b> והנה זכר שאחר שהקריב המנחה לעגלון שלח את העם נושאי המנחה ואחר זה שב הוא להמית עגלון ממקום שנשלמה ההצלה לנושאי המנחה מיד מואב אם ירדפום לנקום נקמת אדוניהם , והנה בחר אהוד היות בסכנה לו לבדו לא לנושאי המנחה יחד עם שכבר יתכן ההמלט בקלות יותר כשהיה יחיד ולא היה צריך להשתדל כי אם למלט עצמו עם שבשובו הורה שלא בא אלא על דבר המנחה ולזה הראה עצמו ששכח הדבר שהיה לו לדבר עמו מצד שמצא מקום לדבר אתו זה הדבר לא שכוון זה ממנו על הכוונה הראשונה כי זה כלו ממה שיישיר אל שהסמך בו עגלון להוציא מעליו כל איש בדברו אתו . וזכר שכבר היה עגלון שמן מאד לצורך מה שזכר אחר זה שכבר סגר החלב בעד הלהב :
<h3>{יט}</h3>
וְה֣וּא שָׁ֗ב מִן־הַפְּסִילִים֙ אֲשֶׁ֣ר אֶת־הַגִּלְגָּ֔ל וַיֹּ֕אמֶר דְּבַר־סֵ֥תֶר לִ֛י אֵלֶ֖יךָ הַמֶּ֑לֶךְ וַיֹּ֣אמֶר הָ֔ס וַיֵּֽצְאוּ֙ מֵֽעָלָ֔יו כָּל־הָעֹמְדִ֖ים עָלָֽיו׃
<b style="color: gray;">רש"י</b> והוא שב . יחידי : מן הפסילים . מקום שפוסלים שם אבנים מן ההר , וכן תרגם יונתן : מן מחצביא , ובא אל עגלון ויאמר לו : ויאמר הס . אמר עגלון : שתקו את הכל מעלי , ויונתן תרגם הס : סליק , הוציא כל איש , ואף על פי כן ; 'הס' , לשון שתוק :
<b style="color: gray;">מצודת דוד</b> והוא שב . עשה עצמו כשוכח דבר מה : את הגלגל . אצל הגלגל : דבר סתר . רצה לומר , לזה לא דברתי עמך בהיות פה נושאי המנחה : ויאמר הס . כאומר , אם דבר סתר הוא בפני בני עמך , שתוק ולא תדבר באזני העומדים מבני עמי : ויצאו . בשמעם דבר המלך יצאו מעצמם :
<b style="color: gray;">מצודת ציון</b> הפסילים . מקום שמחליקים שם פני האבנים , כמו ( שם שם לב ) ויפסלו בני שלמה : הס . ענין שתיקה , כמו ( במדבר יג ל ) ויהס כלב : מעליו . מאצלו :
<b style="color: gray;">רלב"ג</b> והנה שב אהוד לעגלון ועגלון האמין בו על דבר המנחה שהראו בו ישראל היותם לו לעבדים נאמנים ואמר אהוד לעגלון שדבר סתר לו אליו ולא יתכן לגלותו בפני רבים והנה היה רחוק עדיין אהוד מן המלך כמו שנראה ממה שאחר זה ואמר המלך לעומדים לפניו הם רצה לומר שישתתקו עד שיצאו מעליו כל העומדים עליו כאשר הכירו ממנו כי אין רצונו לשמוע דברים אחרים קודם דברי אהוד ולא היה מן המוסר שישארו שם אלא עם רצונו לשמוע דברי סתר מאהוד :
<h3>{כ}</h3>
וְאֵה֣וּד ׀ בָּ֣א אֵלָ֗יו וְהֽוּא־יֹ֠שֵׁב בַּעֲלִיַּ֨ת הַמְּקֵרָ֤ה אֲשֶׁר־לוֹ֙ לְבַדּ֔וֹ וַיֹּ֣אמֶר אֵה֔וּד דְּבַר־אֱלֹהִ֥ים לִ֖י אֵלֶ֑יךָ וַיָּ֖קָם מֵעַ֥ל הַכִּסֵּֽא׃
<b style="color: gray;">רש"י</b> בעלית המקרה . ( תרגום : ) בעלית בית קיטא , שהיתה לאויר וצוננת : דבר אלהים לי אליך . וצריך אתה לעמוד : ויקם מעל הכסא . לכך זכה ויצאה ממנו רות :
<b style="color: gray;">מצודת דוד</b> בא אליו . נתקרב אליו : בעלית המקרה . בהיות הזמן חם , ישב בעליה עשויה בחלונות מרובים להקר עצמו : לבדו . כי העומדים עליו יצאו : דבר אלהים . ומהראוי אם כן , לעמוד בעת תשמענה , וכונתו היה להטרידו בקימה לבל ירגיש :
<b style="color: gray;">מצודת ציון</b> בעלית . מלשון עליה , הבנויה ממעל : המקרה . מלשון קור וצינה :
<b style="color: gray;">רלב"ג</b> ואחר זה נתקרב אהוד אליו והנה המלך יושב לבדו בעלית המקרה אשר לו והיתה עשויה לקרר בימי הקיץ ולזה היתה העליה ההיא בעלת חלונות רבים כדי שישלוט בה הרוח ויקרר האויר אשר שם ואמר לו אהוד דבר סתר מהאלהים לי אליך ולזה לא יתכן שהיה יושב עגלון וקם מעל הכסא :
<h3>{כא}</h3>
וַיִּשְׁלַ֤ח אֵהוּד֙ אֶת־יַ֣ד שְׂמֹאל֔וֹ וַיִּקַּח֙ אֶת־הַחֶ֔רֶב מֵעַ֖ל יֶ֣רֶךְ יְמִינ֑וֹ וַיִּתְקָעֶ֖הָ בְּבִטְנֽוֹ׃
<b style="color: gray;">מצודת דוד</b> וישלח אהוד . בעוד שהיה טרוד בהקמתו :
<b style="color: gray;">מצודת ציון</b> ויתקעה . ענין נעיצה ותחיבה , וכן ( שמואל ב יח יד ) ויתקעם בלב אבשלום :
<b style="color: gray;">רלב"ג</b> והנה בעת היותו קם מעל הכסא שלח אהוד את יד שמאלו ולקח החרב מעל ירך ימינו ותקע החרב בבטן עגלון והוא לא הרגיש בזה הענין כלל כי בהיותו טרוד לקום עשה זה אהוד עם שעשה זה בידו השמאלית ונכנס בבטנו גם יד החרב אשר שנכנס החרב :
<h3>{כב}</h3>
וַיָּבֹ֨א גַֽם־הַנִּצָּ֜ב אַחַ֣ר הַלַּ֗הַב וַיִּסְגֹּ֤ר הַחֵ֙לֶב֙ בְּעַ֣ד הַלַּ֔הַב כִּ֣י לֹ֥א שָׁלַ֛ף הַחֶ֖רֶב מִבִּטְנ֑וֹ וַיֵּצֵ֖א הַֽפַּרְשְׁדֹֽנָה׃
<b style="color: gray;">רש"י</b> הנצב . הוא הברזל שהשנון תחוב לתוכו , שקורין הול''ט בלע''ז , הוא המעמיד החרב על פי תערה : הלהב . הוא השנון שקורין ברונ''ט בלע''ז , ובלע''ז למ''א : ויסגור החלב . שמנו , שהיה שמן מאד , וכסה את כל אורך החרב : ויצא הפרשדנה . תרגם יונתן : ונפק אוכליה שפיך , עשאן כשתי תיבות ושי''ן משמשת לשתיהן , ויצא הפרש , שדונה , בשפיכה . שפך , 'שדא' כתרגומו :
<b style="color: gray;">מצודת דוד</b> גם הנצב . בכדי שימות מיד ולא יצעק תחבה בעומק : ויסגר החלב . אחז להב החרב לבל תצא מעצמה , כי אהוד לא שלף החרב מבטנו , כי חשש פן יטפטף עליו דם וירגישו הרואים אותו כשהוא יוצא : ויצא הפרשדנה . גם זה היה סיבה לחשוב שעושה צרכיו , כי הריחו סרחון הצואה :
<b style="color: gray;">מצודת ציון</b> הנצב . הוא יד החרב שמעמיד אותה לעשות מלאכתה : הלהב . היא ברזל החרב , כי היא מברקת כלהב כשהיא מרוטה , כמו ( נחום ג ג ) ולהב חרב : שלף . ענין הוצאה , כמו ( יהושע ה יג ) וחרבו שלופה : הפרשדנה . הפרש והצואה :
<b style="color: gray;">רלב"ג</b> והנה סגר החלב בפני הלהב ר''ל שהשומן היה סבה שלא היה יכול אהוד להשיב החרב אליו והנה מפני זה לא שלף אהוד החרב מבטנו ולא יצא הפרש והצואה דרך המכה או יהיה הרצון בזה שכבר הביא גם הנצב אחר הלהב כי כבר סגר החלב בעד הלהב מרוב השומן עד שלא נתאמת לאהוד שיהיה החרב נוגע לחלל הגוף ולזה הכניס שם גם יד הסכין עד שראה שכבר יצא הפרש מהמכה בזולת הוצאתו מבטנו והנה זה הפירוש יותר נכון :
<h3>{כג}</h3>
וַיֵּצֵ֥א אֵה֖וּד הַֽמִּסְדְּר֑וֹנָה וַיִּסְגֹּ֞ר דַּלְת֧וֹת הָעַלִיָּ֛ה בַּעֲד֖וֹ וְנָעָֽל׃
<b style="color: gray;">רש"י</b> ויצא אהוד המסדרונה . מן העליה אל המסדרונה , תרגם יונתן : לאכסדרא : ונעל . במפתח :
<b style="color: gray;">מצודת דוד</b> דלתות העליה . עליות המקרה :
<b style="color: gray;">מצודת ציון</b> המסדרונה . היא האכסדרה המסודרת בכסאות לישיבת אנשים : בעדו . כנגדו , כמו ( בראשית ז טז ) ויסגור ה' בעדו : ונעל . רוצה לומר , גם סגרה בהמנעול :
<b style="color: gray;">רלב"ג</b> אחר זה יצא אהוד אל האכסדרה וסגר דלתות העליה בעדו ונעל במפתח ויתכן שהיה המפתח ההוא סוגר מבפנים ומבחוץ ולזה כאשר ראו עבדי עגלון דלתות העליה נעולות חשבו שעגלון נעל אותן על צד הצניעות להיותו מסכך רגליו כחדר המקרה ר''ל שהיה בית הכסא בחדר המקרה והיה נפנה שם כי דרך מי שהוא נפנה לסכך רגליו בבגדו ועושה מהם כמו אהל :
<h3>{כד}</h3>
וְה֤וּא יָצָא֙ וַעֲבָדָ֣יו בָּ֔אוּ וַיִּרְא֕וּ וְהִנֵּ֛ה דַּלְת֥וֹת הָעֲלִיָּ֖ה נְעֻל֑וֹת וַיֹּ֣אמְר֔וּ אַ֣ךְ מֵסִ֥יךְ ה֛וּא אֶת־רַגְלָ֖יו בַּחֲדַ֥ר הַמְּקֵרָֽה׃
<b style="color: gray;">רש"י</b> והוא יצא . אהוד יצא , ועבדיו של עגלון באו : מסיך רגליו . ( תרגום : ) עביד צורכיה , הם נקבים הגדולים :
<b style="color: gray;">מצודת דוד</b> והוא יצא . מן המסדרונה : אך מסיך . רצה לומר , אין דבר רע , אך עושה הוא צרכיו :
<b style="color: gray;">מצודת ציון</b> מסיך . הוא כנוי לעושה צרכיו , כמו ( שמואל א כד ג ) ויבא שאול להסך את רגליו , על שם שדרך היושב להפנות , לסכך ולכסות רגליו מחמת צניעות :
<h3>{כה}</h3>
וַיָּחִ֣ילוּ עַד־בּ֔וֹשׁ וְהִנֵּ֛ה אֵינֶ֥נּוּ פֹתֵ֖חַ דַּלְת֣וֹת הָֽעֲלִיָּ֑ה וַיִּקְח֤וּ אֶת־הַמַּפְתֵּ֙חַ֙ וַיִּפְתָּ֔חוּ וְהִנֵּה֙ אֲדֹ֣נֵיהֶ֔ם נֹפֵ֥ל אַ֖רְצָה מֵֽת׃
<b style="color: gray;">רש"י</b> עד בוש . עד עיכוב , כלומר זמן ארוך :
<b style="color: gray;">מצודת דוד</b> עד בוש . עד אחרו זמן הראוי להתעכב בעשיית הצורך : את המפתח . אשר היה בידם לפתוח מן החוץ :
<b style="color: gray;">מצודת ציון</b> ויחילו . המתינו , כמו ( בראשית ח י ) ויחל עוד : בוש . ענין איחור , כמו ( מלכים ב ח יא ) וישם עד בוש : המפתח . שם הכלי הפותח המנעול :
<b style="color: gray;">רלב"ג</b> והנה כאשר המתינו שיעור רב וראו שאיננו פותח דלתות העליה לקחו את המפתח ופתחו הדלתות מבחוץ וראו את אדוניהם נופל ארצה מת :
<h3>{כו}</h3>
וְאֵה֥וּד נִמְלַ֖ט עַ֣ד הִֽתְמַהְמְהָ֑ם וְהוּא֙ עָבַ֣ר אֶת־הַפְּסִילִ֔ים וַיִּמָּלֵ֖ט הַשְּׂעִירָֽתָה׃
<b style="color: gray;">רש"י</b> נמלט . ברח , אישקימוצייר בלע''ז : עד התמהמהם . כמו ( שיר השירים א יב ) עד שהמלך במסבו , ( שם ב ז ) את האהבה עד שתחפץ , בעוד ששנינו חפצים בה : השעירתה . יער דק ועב , שקורין ברוצ''ש בלע''ז , וטוב הוא להחבא . והרבה יש בסדר זרעים שענפי אילנות דקים קרויין שער ( כלאים ד ט ) הופך את השער , ( פאה ב ג ) ואם היה השער כותש :
<b style="color: gray;">מצודת דוד</b> עד התמהמהם . בעוד שעכבו והמתינו עד בוש : את הפסילים . אשר היה בארץ מואב , ונמלט השעירתה אשר היתה מארץ ישראל :
<b style="color: gray;">מצודת ציון</b> עד . כמו בעוד : התמהמהם . ענין עכבה , כמו ( בראשית מג י ) לולא התמהמהנו : השעירתה . שם מקום :
<b style="color: gray;">רלב"ג</b> ובזמן הזה שיתמהמהו על מיתת אדוניהם נשלם ההמלטה לאהוד עד שעבר מקום פיסלי האבנים או יהיה פירוש הפסילים פסילי אלהי מואב כי לא נשלמה ההצלה עד שעבר את הפסילים כי עם מואב היו תמיד הולכים שם לעבוד ע''ג וכאשר עבר המקום ההוא נמלט מהם במקום שהיה שמו שעירתה שהיה לישראל :
<h3>{כז}</h3>
וַיְהִ֣י בְּבוֹא֔וֹ וַיִּתְקַ֥ע בַּשּׁוֹפָ֖ר בְּהַ֣ר אֶפְרָ֑יִם וַיֵּרְד֨וּ עִמּ֧וֹ בְנֵֽי־יִשְׂרָאֵ֛ל מִן־הָהָ֖ר וְה֥וּא לִפְנֵיהֶֽם׃
<b style="color: gray;">רש"י</b> ויהי בבואו . שעבר את הירדן ובא למקומו בארץ כנען : בהר אפרים . שהיה בארץ כנען בעבר הירדן המערבי , וארץ מואב היתה בעבר הירדן במזרחו , מתוך ששלטו בישראל ועברו את הירדן , ירשו את יריחו , כמו שכתוב למעלה ( פסוק יג ) ונתנו את סרניהם ושליטיהם על ישראל :
<b style="color: gray;">מצודת דוד</b> בבואו . אל ארץ ישראל : ויתקע . לעשות סימן להאסף :
<b style="color: gray;">רלב"ג</b> ואז תקע בשופר בהר אפרים לרדוף אחרי מואב בעמד' נבהלי' על מיתת אדוניהם ולכדו תחלה מעברות הירדן למואב ר''ל למה שנכנסו מעבר לירדן ובזולת מהמקומות שכבשו מואב מישראל בדרך שלא יוכלו מואב לעבו' הירדן ולנוס לארצם :
<h3>{כח}</h3>
וַיֹּ֤אמֶר אֲלֵהֶם֙ רִדְפ֣וּ אַחֲרַ֔י כִּֽי־נָתַ֨ן יְהוָ֧ה אֶת־אֹיְבֵיכֶ֛ם אֶת־מוֹאָ֖ב בְּיֶדְכֶ֑ם וַיֵּרְד֣וּ אַחֲרָ֗יו וַֽיִּלְכְּד֞וּ אֶת־מַעְבְּר֤וֹת הַיַּרְדֵּן֙ לְמוֹאָ֔ב וְלֹֽא־נָתְנ֥וּ אִ֖ישׁ לַעֲבֹֽר׃
<b style="color: gray;">רש"י</b> רדפו . להרוג את כל מואב שבעבר הירדן שלנו : וילכדו את מעברות הירדן . שלא יעברו מואב לנוס ולשוב אל ארצם :
<b style="color: gray;">מצודת דוד</b> רדפו . רצה לומר , לכו במרוצה : כי נתן ה' . במה שהספיק בידו להמית את המלך : מעברות הירדן למואב . כי ארץ מואב היא מעבר הירדן המזרחי , ולכדו מקום מעבר הירדן , לבלי תת לעבור לארצם את אנשי מואב אשר היו בארץ ישראל למשול בה :
<h3>{כט}</h3>
וַיַּכּ֨וּ אֶת־מוֹאָ֜ב בָּעֵ֣ת הַהִ֗יא כַּעֲשֶׂ֤רֶת אֲלָפִים֙ אִ֔ישׁ כָּל־שָׁמֵ֖ן וְכָל־אִ֣ישׁ חָ֑יִל וְלֹ֥א נִמְלַ֖ט אִֽישׁ׃
<b style="color: gray;">רש"י</b> כל שמן . ( תרגום : ) כל גבר אימתן :
<b style="color: gray;">מצודת דוד</b> כל שמן . כי בארץ ישראל היו כל המובחרים שבהם : ולא נמלט . מאותן שהיו בארץ ישראל :
<b style="color: gray;">רלב"ג</b> ואחר זה הכו כל הנמצא ממואב בארץ ישראל בערים ההם והיה מספר המואבים שהכו כעשרת אלפים איש . כל שמן וכל איש חיל . ר''ל כל עשיר וכל גבור חיל כי עגלון קבץ שם לפי הנראה היותר חזקים להיותם סמוכים לארץ ישראל כדי שישמרו הארץ שכבשום ויכבשו תמיד מהארץ שנשארה לישראל :
<h3>{ל}</h3>
וַתִּכָּנַ֤ע מוֹאָב֙ בַּיּ֣וֹם הַה֔וּא תַּ֖חַת יַ֣ד יִשְׂרָאֵ֑ל וַתִּשְׁקֹ֥ט הָאָ֖רֶץ שְׁמוֹנִ֥ים שָׁנָֽה׃
<b style="color: gray;">מצודת דוד</b> שמונים שנה . עד כלות שמונים שנה מזמן התחלת השעבוד :
<b style="color: gray;">מצודת ציון</b> ותכנע . מלשון הכנעה :
<b style="color: gray;">רלב"ג</b> והנה שקטה הארץ שמונים שנה מעת התחלת השעבוד ולזה יהיה זמן ההשקט עד ס''ב שנה . ואולם התועלות המגיעות מזה הספור הן אלו . הראשון הוא כולל כל ספור זה הספר והוא שמי שיעבוד הש''י הוא מושגח ונעזר בו ואשר יסור ממנו תסור ההשגחה האלהיות ויהיה נכון אל שיגיע כל רע ולזה תמצא שתכף שסרו ישראל מאחרי ה' היו נופלין ביד אויביהם ובשובם אליו היו ניצולים ולפי זה התועלת הוא כולל כל סיפור זה הספר ספר הכתוב בזה הענין בראש הספר בכללות ר''ל כי ישראל הסתבכו בע''ג והיו נופלים ביד אויביהם וכאשר היו שבים אליו הקים ה' להם שופט והושיעם ובמות השופט היו שבים למריים וכן בזה הדרך והנה הקדמנו לספר זה התועלת כי הוא כמו כולל בזה הספר ולרוב הספורי' אשר בספור הנביאים . והשני הוא שראוי למי שישתדל בפועל מה שיכוין בראשיתו הגעת התכלית ביותר שלם שאפשר לו ולזה שאלו את פי ה' אחרי מות יהושע מי יעלה בתחלה להלחם בכנעני ויהי נעזר בש''י לנצח אותם כדי שיפול מזה מורך לב על הנשארים ויתישרו בזה ישראל לנצחם ולזאת הסבה בעינה ספר שקצצו בהונות ידי ורגלי אדני בזק כמו שביארנו ולזאת הסבה בעינה התחכ' אהוד בזה האופן שספרנו שתשלם לו הצלת ישראל מיד מואב והשבת עריהם שהיו ביד מואב להם . השלישי הוא שראוי למי שירצה לבקש דבר מזולתו שלא ישאל תחלה כל מה שירצה שיתן לו כי אולי לא יתן לו אבל יבקש תחלה מה שיחשב שלא ישיב פניו ואחר זה יבקש מה שנשאר ממבוקשו ולזה תמצא שהסיתה עכסה עתניאל בן קנז לשאול מכלב אביה שיתן לה שדה ואחר זה היה לה מקום לשאול מאביה גלות מים להשלים ענין השדה והנה זה הוא מהתחבולות הטובות שצריך לאנשים שיתנהגו בה במה שיצטרך להם לבקש מה חסד בזה מאדניהם ולזאת הסבה בעינה סבבה שישאל עתניאל השדה לא היא כי אם שאלה אותו מכלב לא היה לה מקום להתרעם עליו ולומר ארץ הנגב נתתני . הרביעי הוא שראוי להתחבר עם השלמים הלא תראה כי בני קיני מצד שהיה חתן משה זכו להתחבר עם ישראל ולחסות תחת כנפי השכינה . החמשי הוא שאין ראוי לקפח שכר כל בריה ובריה הלא תראה כי האיש היוצא מן העיר היה מוכרח להראות מבוא העיר או יהרגוהו בני יוסף כי כבר היה בידם והיה די לו אם יציל עצמו בזאת ההודעה כי כל אשר לאיש יתן בעד נפשו והם הצילוהו עם משפחתו כדי שלא ידאג לבו מאד על מה שעשה להם מן החסד בראותו אבדן מולדתו . הששי הוא שראוי לעשות מלחמה בתחבולות יביאו להביא הענין אל תכלית מן הדרוש כ''ש שיהיה ראוי כאשר נלחם ונצחו אויביו בתחבולות להשיב מדה כנגד מדה וכ''ש שיחוייב זה כשיהיה אויבו חזק ממנו כמו שעשה אברהם כשבא להלחם עם ד' המלכים שלקחו את לוט בן אחיו שנחלק עליהם לילה כדי שלא ירגישו ולזה תמצא כי כשראה אהוד מה שעשה עגלון מן החמס לישראל בבואו עליהם לקחת ארצם על יד בני עמון ועמלק עשה דבריו בחכמה להשיב מה שגזל מהם ולזה השתדל להביא לעגלון מנחה חשובה בעבור ישראל כדי שיתקרב דעתו אליו ויבטח בו ונזדמן הענין שהיה אהוד אטר יד ימינו כי זה ממה שיעזור לו להשיג מבוקשו בהריגת עגלון קודם שירגיש בזה והנה עשה החרב בעלת שתי פיות כדי שתכנס בבטן עגלון בקלות ולא עשאה ארוכה מאד כדי שלא יוכר שהוא נושא חרב ולזאת הסבה שמה מתחת למדיו ושלח תחילה לנושאי המנחה קודם שיהרגנו לסבות , האחת שאם אמר לו לעגלון שיש לו לדבר אליו דבר סתר היה לעגלון לירא שיהיה על צד התחבולה ושלא יהיה תכלית שלוח המנחה כי אם לזה הענין ולא היה מתיר עצמו אל שישאר יחידי בבית עם אהוד ולזה יצא משם ואחר שב להורות שכבר שכח דבר מה היה לו לדבר אתו והראה זה שלא היה הדבר ההוא מכוון על הכוונה הראשונה כי הוא רחוק שישכח האדם מה שדרכו הוא בעבורו על הכונה הראשונה ואמנם ישכחו הדברים שהם על הכוונה השנית ולזה לא נשמר עגלון מזה , והסבה הב' כי בחר אהוד שתהיה הסכנה לו לבדו לא לחביריו נושאי המנחה יחד כי זה ממה שראוי לברור בו כי הוא תועלת ז' בזה הספור , והסבה הג' כי כבר היה יותר קל מהמלט לאהוד כאשר לא היה לו להשתדל כי אם בהצלת עצמו ואם היו עמו חביריו היה עליו משא ההשתדלות בהצלתם ובהצלתו ואולי יהיה זה סבה אל שלא ימלט איש מהם ולזה הוליך חביריו עד הפסילים באופן שכבר עברו הפסילים כשעש' אהוד זה הפועל והנה השתדל אהוד שיהיה סמוך למלך ושיהיו שניהם לבד בבית כשהביא המלך לקום מעל הכסא ולכבדות תנועת המלך מרוב השומן היה קל עליו אז לקחת החרב מיד שמאלו מתחת למדיו ותקעה בבטנו בעוד שהיה טרוד לקום עד שלא הרגיש בזה הענין שאם היה מרגיש בו היה צועק והיו באים עבדיו וכדי שיתאמת לו שכבר מת קודם הפרדו ממנו הביא בבטנו גם יד החרב אחר החרב באופן שראה שיצא הפרש בזולת שליפת החרב בכטנו כי אם לא היה מת קודם צאתו לא יתכן שישלם ההמלט לאהוד והנה נעל הדלתות במפתח שיחשבו עבדיו כי אדוניהם סגר מבפנים במפתח בעבור הצניעות כדי שלא יכנס אדם שם בעודו נפנה בחדר המקרה ובין כך וכך נשלם ההמלט לאהוד ובעודם מתבהלים על מיתת מלכם השתדל שסגרו ישראל למואב אשר בארץ ישראל הדרך שלא יברחו ולזה לכדו תחלה מעברות הירדן למואב באופן שלא נמלט איש מהמואבים אשר בארץ ישראל שלא נהרג והם היו היותר תקיפים שבבני מואב לסבה שזכרנו ובזה האופן רפו ידי הנשארים ולא נלחמו עם ישראל :
<h3>{לא}</h3>
וְאַחֲרָ֤יו הָיָה֙ שַׁמְגַּ֣ר בֶּן־עֲנָ֔ת וַיַּ֤ךְ אֶת־פְּלִשְׁתִּים֙ שֵֽׁשׁ־מֵא֣וֹת אִ֔ישׁ בְּמַלְמַ֖ד הַבָּקָ֑ר וַיֹּ֥שַׁע גַּם־ה֖וּא אֶת־יִשְׂרָאֵֽל׃
<b style="color: gray;">רש"י</b> מלמד . הוא דרבן , מרדע , אגויילו''ן בלע''ז :
<b style="color: gray;">מצודת דוד</b> ואחריו . בשנה שמת אהוד היה שמגר לשופט , ומת בשנה ההיא : גם הוא . רצה לומר , לא היתה תשועתו גדולה כשל אהוד , ומכל מקום גם הוא עשה תשועה מה :
<b style="color: gray;">מצודת ציון</b> במלמד הבקר . הוא המקל שבראשו , תקועה כעין מחט הנקרא דרבן , ובו מלמד ומורה הבקר לחרישה :
<b style="color: gray;">רלב"ג</b> ספר עוד שאחר אהוד היה מושיע את ישראל שמגר בן ענת והוא הכה את פלשתים שש מאות איש במלמד הבקר הוא אגולייא בלע''ז ולא מנה כמה שנים היתה התשועה לישראל על ידו וידמה שלא היתה תשועה שלימה כי הכתוב ספר שכבר הוסיפו בני ישראל לעשו' הרע בעיני ה' אחר שמת אהוד ולזה היו ימי שמגר נכללים בעשרים שנה שלחץ ישראל בחזקה יבין מלך כנען על יד סיסרא שר צבאו שהיו לו ט' מאות רכב ברזל :
<h2>שופטים פרק-ד</h2>
<h3>{א}</h3>
וַיֹּסִ֙פוּ֙ בְּנֵ֣י יִשְׂרָאֵ֔ל לַעֲשׂ֥וֹת הָרַ֖ע בְּעֵינֵ֣י יְהוָ֑ה וְאֵה֖וּד מֵֽת׃
<b style="color: gray;">מצודת דוד</b> ואהוד מת . רצה לומר , מיום שמת אהוד , ואף בימי שמגר עשו הרע , ולזה לא היתה תשועתו גדולה :
<h3>{ב}</h3>
וַיִּמְכְּרֵ֣ם יְהוָ֗ה בְּיַד֙ יָבִ֣ין מֶֽלֶךְ־כְּנַ֔עַן אֲשֶׁ֥ר מָלַ֖ךְ בְּחָצ֑וֹר וְשַׂר־צְבָאוֹ֙ סִֽיסְרָ֔א וְה֥וּא יוֹשֵׁ֖ב בַּחֲרֹ֥שֶׁת הַגּוֹיִֽם׃
<b style="color: gray;">רש"י</b> בחרושת הגוים . שם עיר , על שם שהיתה חזקה ושולטת :
<b style="color: gray;">מצודת דוד</b> אשר מלך בחצור . טרם לכד יהושע את חצור , ומה שכתבו ביהושע ( יא י ) , הכה בחרב , על חצור הוא חוזר ולא על מלכה , כי אחר שלכדו שלחו לנפשו , ומלך בחרושת הגוים , והוא מקום מה נמצא בה כל מלאכת חרש ואומן :
<b style="color: gray;">רלב"ג</b> והיה יושב בעיר גדולה וחזקה ולזה נקראת חרשת הגוים ר''ל שהיא היתה נבנית במלאכת גוים רבים שבנאוה כי השתדלו בבנינה שתהיה חזקה מפני ישראל וקראו לגוים רבים ובעצת כלם נשלם הבנין בתכלית התוקף או יהיה פי' חרושת הגוים כי לגודל העיר היתה נעשית שם כל המלאכה מהמלאכות אשר יעשו הגוים המתחלפין כאילו תאמר אורג ורוקם מיני הבגדים בכללם ולוטש נחשת וברזל וכן הענין בכל מיני המלאכות כי לא ימצא זה בעיר אם לא היתה עיר גדולה מאד ואפשר שיהיה חרשת הגוים גבול רחב בו ערים רבים והיה הגבול ההוא במקום חזק ואפשר שיהיה כתוך יער גדול כי תרגום יער חורשא וידמה שהיו שם מלכים רבים לפי מה שיראה משירת דבורה אמרה באו מלכים נלחמו וגו' ולא ראינו בסיפור שהביא סיסרא חיל רק מחרשת הגוים :
<h3>{ג}</h3>
וַיִּצְעֲק֥וּ בְנֵֽי־יִשְׂרָאֵ֖ל אֶל־יְהוָ֑ה כִּ֠י תְּשַׁ֨ע מֵא֤וֹת רֶֽכֶב־בַּרְזֶל֙ ל֔וֹ וְ֠הוּא לָחַ֞ץ אֶת־בְּנֵ֧י יִשְׂרָאֵ֛ל בְּחָזְקָ֖ה עֶשְׂרִ֥ים שָׁנָֽה׃
<b style="color: gray;">רש"י</b> לחץ את בני ישראל בחזקה . דרש רבי תנחומא ( צו ב ) : בגידופין , וכן הוא אומר ( מלאכי ג יג ) : חזקו עלי דבריכם :
<b style="color: gray;">מצודת דוד</b> כי תשע וגו' . ולזה לא ערב לבם לגשת למלחמה , וצעקו בתפלה לה' : והוא לחץ וגו' בחזקה . דחק את ישראל בחוזק רב :
<b style="color: gray;">מצודת ציון</b> ברזל . חזקים כברזל :
<h3>{ד}</h3>
וּדְבוֹרָה֙ אִשָּׁ֣ה נְבִיאָ֔ה אֵ֖שֶׁת לַפִּיד֑וֹת הִ֛יא שֹׁפְטָ֥ה אֶת־יִשְׂרָאֵ֖ל בָּעֵ֥ת הַהִֽיא׃
<b style="color: gray;">רש"י</b> אשת לפידות . שהיתה עושה פתילות למקדש :
<b style="color: gray;">מצודת דוד</b> אשת לפידות . רצה לומר , אשת חיל , זריזה במעשיה כלפיד אש , והוא ענין מליצה , וכאשר יאמרו הבריות : היא שפטה . בעבור שהיתה נביאה וזריזה במעשיה , בא לה המעלה הזאת להיות שופטת את ישראל :
<b style="color: gray;">רלב"ג</b> והנה היתה דבורה שפטה אז את ישראל ואחשב כי בעת ששבו ישראל אל ה' היתה שופטת אותם והיא סבבה שישובו אל ה' כי הוא רחוק שיעשו ישראל הרע בעיני ה' ולא תוכיחם על זה דבורה והיא נביאה והנה יורה עוד על מה שאמרנו אמרו היא שפטה את ישראל בעת ההיא . וקראה אשת לפידות כי בעלה היה שמו ברק וברק ולפיד הם קרובים בענינ' או יהיה פי' אשת לפידו' ע''ד אשת חיל אשת מדני' ויהיה לפידים ולפידות ענין א' והרצון בו כי כבר הגיע עוצם מדרגת' בנבואה עד שהיו נראי' לפידי' במקו' שהיתה מגעת לה הנבואה כמו שספרה התורה במרע''ה :
<h3>{ה}</h3>
וְ֠הִיא יוֹשֶׁ֨בֶת תַּֽחַת־תֹּ֜מֶר דְּבוֹרָ֗ה בֵּ֧ין הָרָמָ֛ה וּבֵ֥ין בֵּֽית־אֵ֖ל בְּהַ֣ר אֶפְרָ֑יִם וַיַּעֲל֥וּ אֵלֶ֛יהָ בְּנֵ֥י יִשְׂרָאֵ֖ל לַמִּשְׁפָּֽט׃
<b style="color: gray;">רש"י</b> תחת תומר . תמרים היו לה ביריחו : בין הרמה ובין בית אל בהר אפרים . לפי תרגומו של יונתן יש ללמוד שאין מקרא זה כמשמעו , ואין אלו סימני מקום ישיבתה , אלא למדנו שאשה עשירה היתה ומן המקומות האלו היתה פרנסתה , והיא יושבת בעירה , עטרות שמה : תחת תומר . תמרים היו לה ביריחו , וכרמים ברמה , וזיתים בבקעת בית אל , שהוא מקום שמן , ועפר חיוור בהר אפרים , ( תרגום : ) 'בטור מלכא' , אומר אני שמוכרין אותה ליוצרי חרש . ויש פותרין : 'עפר חיוור' , שדה זרע , כמו ( שביעית ב א ) : שדה הלבן :
<b style="color: gray;">מצודת דוד</b> תחת תמר . לבל תתיחד עם האנשים הבאים אליה למשפט , קבעה ישיבתה תחת אילן תמר , שאין שם מקום ייחוד ( מגילה יד א ) : דבורה בין הרמה וגו' . רצה לומר , ותמיד היתה דבורה בין הרמה וכו' : ויעלו אליה . אל המקום ההוא :
<h3>{ו}</h3>
וַתִּשְׁלַ֗ח וַתִּקְרָא֙ לְבָרָ֣ק בֶּן־אֲבִינֹ֔עַם מִקֶּ֖דֶשׁ נַפְתָּלִ֑י וַתֹּ֨אמֶר אֵלָ֜יו הֲלֹ֥א צִוָּ֣ה ׀ יְהוָ֣ה אֱלֹהֵֽי־יִשְׂרָאֵ֗ל לֵ֤ךְ וּמָֽשַׁכְתָּ֙ בְּהַ֣ר תָּב֔וֹר וְלָקַחְתָּ֣ עִמְּךָ֗ עֲשֶׂ֤רֶת אֲלָפִים֙ אִ֔ישׁ מִבְּנֵ֥י נַפְתָּלִ֖י וּמִבְּנֵ֥י זְבֻלֽוּן׃
<b style="color: gray;">רש"י</b> הלא צוה . ביד משה ( דברים כ יז ) : כי החרם תחרימם , כך שנויה במכילתא ( בא יב ) :
<b style="color: gray;">מצודת דוד</b> הלא צוה ה' . באמת צוה ה' , כי בנבואה נאמר לה , ועם שלא נזכר : לך ומשכת . משוך לבות בני ישראל לפתותם לבא עמך בהר תבור להלחם בסיסרא , כי מאד פחדו מחילו הרב :
<b style="color: gray;">מצודת ציון</b> מקדש נפתלי . שם מקום בנחלת נפתלי :
<b style="color: gray;">רלב"ג</b> אם היה ברק בעלה ידמה שכבר פירשה ממנו מפני נבואת' ולזה הוצרכה לשלח לקרא לו במקום שהיה יושב והוא קדש נפתלי או היתה היא גם כן יושבת בקדש נפתלי אך למשפט יעלו אליה בני ישראל למקום ההוא שהיתה בו תמר ולזה יקראוהו תומר דבורה כי מנהגה היתה לשבת במשפט במקום ההוא , והנה אמרה דבורה לברק באמת צוה ה' אלהי ישראל שתעשה זה והוא שתמשוך בהר תבור לב ישראל באופן שתביא שם עשרת אלפי איש מבני נפתלי ומבני זבולון וזה אמנם יהיה על צד ההסתה והפתוי בדברים שיאמר להם על צד שכבר יעד השם להם בנבואה שינצחו חיל סיסרא ויש להם לבטוח בזה בש''י כי אין מעצור לה' להושיע ברב או במעט והש''י יסבב שימשך אליך אל נחל קישון סיסרא ורכבו והמונו ויתנהו בידך , ואם יאמר אומר למה שלח השם לצוות ברק שימשוך מישראל י' אלפים איש אל הר תבור בדברי פתוי והסתה ואיך לא משכם הש''י שם כמו שמשך סיסרא ורכבו והמונו אל נחל קישון , נאמר לו כי הש''י לא ישתדל בעשיית המופתים כי אם לעת הצורך ולפי שהיה אפשר שימשכו ישראל בזה האופן לא היה רצון הש''י לחדש להם רצון שיבואו שם על דרך מופת :
<h3>{ז}</h3>
וּמָשַׁכְתִּ֨י אֵלֶ֜יךָ אֶל־נַ֣חַל קִישׁ֗וֹן אֶת־סִֽיסְרָא֙ שַׂר־צְבָ֣א יָבִ֔ין וְאֶת־רִכְבּ֖וֹ וְאֶת־הֲמוֹנ֑וֹ וּנְתַתִּ֖יהוּ בְּיָדֶֽךָ׃
<b style="color: gray;">מצודת דוד</b> ומשכתי וגו' . רצה לומר , אתן בלבו ללכת אל נחל קישון :
<b style="color: gray;">מצודת ציון</b> המונו . הוא ענין עם רב , על שם שקול המייתם רבה :
<h3>{ח}</h3>
וַיֹּ֤אמֶר אֵלֶ֙יהָ֙ בָּרָ֔ק אִם־תֵּלְכִ֥י עִמִּ֖י וְהָלָ֑כְתִּי וְאִם־לֹ֥א תֵלְכִ֛י עִמִּ֖י לֹ֥א אֵלֵֽךְ׃
<b style="color: gray;">מצודת דוד</b> אם תלכי עמי . אל המלחמה :
<b style="color: gray;">רלב"ג</b> והנה היתה תשובת ברק שאם תלך עמו דבורה במלחמה ילך ואם לאו לא ילך כי חשב כי בזכותה תדבק יותר ההשגחה עם חיל ישראל הנלחמים עם סיסרא :
<h3>{ט}</h3>
וַתֹּ֜אמֶר הָלֹ֧ךְ אֵלֵ֣ךְ עִמָּ֗ךְ אֶ֚פֶס כִּי֩ לֹ֨א תִֽהְיֶ֜ה תִּֽפְאַרְתְּךָ֗ עַל־הַדֶּ֙רֶךְ֙ אֲשֶׁ֣ר אַתָּ֣ה הוֹלֵ֔ךְ כִּ֣י בְֽיַד־אִשָּׁ֔ה יִמְכֹּ֥ר יְהוָ֖ה אֶת־סִֽיסְרָ֑א וַתָּ֧קָם דְּבוֹרָ֛ה וַתֵּ֥לֶךְ עִם־בָּרָ֖ק קֶֽדְשָׁה׃
<b style="color: gray;">מצודת דוד</b> אפס וגו' . כי הנה הפאר הניתן לשר הצבא הוא בעבור אחד משני דרכים , או בהראות אומץ לבבו ללכת למלחמה מבלי פחד , או בהתגבר הוא או אחד מאנשיו להמית הגדול מאנשי בני מלחמתו . ולזה אמרה , הלא סיסרא יומת על ידי אשה , והיא יעל אשת חבר הקיני , כאשר יאמר בענין . אם כן , ידעו הכל שמיד ה' היתה זאת , כי לא בכח תגבר אשה , ואם כן , אם גם תפחד ללכת למלחמה בלעדי , אם כן , שוב לא תהיה לך על הדרך שאתה הולך התפארות הראוי לך בהיותך שר הצבא , כי לא יהיה במה לפארך :
<b style="color: gray;">מצודת ציון</b> אפס . רק : תפארתך . שבחך : ימכור . ימסור :
<b style="color: gray;">רלב"ג</b> וענתה דבורה שכבר תלך עמו באמת אבל לא יהיה לו להתפאר על הדרך אשר הוא הולך כשינצח סיסרא המונו ורכבו . כי ביד אשה ימכור ה' את סיסרא . ר''ל ביד דבורה כי אליה נתיחס זה הנס כמו שיראה בדבר השירה הנזכרת אחר זה ונתנבאה עם זה שסיסרא יפול ביד אשה והיא יעל כמו שנתבאר בזה הספור :
<h3>{י}</h3>
וַיַּזְעֵ֨ק בָּרָ֜ק אֶת־זְבוּלֻ֤ן וְאֶת־נַפְתָּלִי֙ קֶ֔דְשָׁה וַיַּ֣עַל בְּרַגְלָ֔יו עֲשֶׂ֥רֶת אַלְפֵ֖י אִ֑ישׁ וַתַּ֥עַל עִמּ֖וֹ דְּבוֹרָֽה׃
<b style="color: gray;">רש"י</b> ויעל ברגליו . עמו :
<b style="color: gray;">מצודת דוד</b> ויעל . העלה להר תבור עשרת וכו' , עם הלוכו אחריו , כמו ( לקמן ח ה ) , לעם אשר ברגליו :
<b style="color: gray;">מצודת ציון</b> ויזעק . ענינו אסיפה הבאה בזעקת המאסף , וכן ( לקמן יח כג ) מה לך כי נזעקת :
<h3>{יא}</h3>
וְחֶ֤בֶר הַקֵּינִי֙ נִפְרָ֣ד מִקַּ֔יִן מִבְּנֵ֥י חֹבָ֖ב חֹתֵ֣ן מֹשֶׁ֑ה וַיֵּ֣ט אָהֳל֔וֹ עַד־אֵל֥וֹן (בצענים) [בְּצַעֲנַנִּ֖ים] אֲשֶׁ֥ר אֶת־קֶֽדֶשׁ׃
<b style="color: gray;">רש"י</b> אילון בצעננים . ( תרגום : ) מישר אגניא , מקום מישר של בצעים , מריש''ק בלע''ז והוא אגניא גבים , כמין גומות שהמים נקבצים שם , 'אגני דארעא מקרון' ( קידושין סא א ) :
<b style="color: gray;">מצודת דוד</b> נפרד מקין . פירש את עצמו משאר בני קין שישבו במדבר יהודה , כמו שנאמר בתחילת הספר ( לעיל א טז ) : מבני חבב . על קין הוא חוזר : ויט אהלו . ועל שבא לומר שנס סיסרא אל אהל יעל אשת חבר הקיני , לכך הקדים לומר שחבר נפרד מקין ונטה אהלו פה :
<b style="color: gray;">רלב"ג</b> והנה זכר שחבר הקיני היה נפרד מקין מבני חובב חתן משה שספר למעלה שישבו את יהודה במדבר יהודה ונטה אהלו עד אילון בצעננים אשר את קדש ויורה פועל יעל שמנהג חבר הקיני היה כמנהג שאר בני חובב להתנהג בדת ישראל ולזה השתדלה יעל להרוג סיסרא ואמנם היה שלום בין חבר הקיני ובין סיסרא עם היות המלחמה בין סיסרא ובין ישראל כי אולי חבר הקיני נתן צוארו תחת עול יבין מלך כנען או היתה אהבה ביניהם לסבה אחר' :
<h3>{יב}</h3>
וַיַּגִּ֖דוּ לְסִֽיסְרָ֑א כִּ֥י עָלָ֛ה בָּרָ֥ק בֶּן־אֲבִינֹ֖עַם הַר־תָּבֽוֹר׃
<b style="color: gray;">מצודת דוד</b> כי עלה וגו' . ובזה הבין שרוצה להלחם , ולכך עלה להתגבר בהר :
<b style="color: gray;">רלב"ג</b> והנה הוגד לסיסרא כי עלה ברק בן אבינועם הר תבור והזעיק סיסרא את כל רכבו ואת כל העם אשר אתו מחרשת הגוים אל נחל קישון והנה אמרו כי עלה ברק הוא לאות כי דבורה היתה אשת ברק כי אם לא היה הענין כן היה ראוי שיאמר כי עלתה דבורה וחילה כי היא היתה המנהגת את ישראל וזה כי הראש ראוי שיזכר בזה ואמנם מפני שהיה ברק בעלה יחס הראשיות לו :
<h3>{יג}</h3>
וַיַּזְעֵ֨ק סִֽיסְרָ֜א אֶת־כָּל־רִכְבּ֗וֹ תְּשַׁ֤ע מֵאוֹת֙ רֶ֣כֶב בַּרְזֶ֔ל וְאֶת־כָּל־הָעָ֖ם אֲשֶׁ֣ר אִתּ֑וֹ מֵחֲרֹ֥שֶׁת הַגּוֹיִ֖ם אֶל־נַ֥חַל קִישֽׁוֹן׃
<b style="color: gray;">רש"י</b> מחרושת הגוים אל נחל קישון . הזעיקם שילכו אל נחל קישון מחרושת הגוים שהוא יושב שם :
<h3>{יד}</h3>
וַתֹּאמֶר֩ דְּבֹרָ֨ה אֶל־בָּרָ֜ק ק֗וּם כִּ֣י זֶ֤ה הַיּוֹם֙ אֲשֶׁר֩ נָתַ֨ן יְהוָ֤ה אֶת־סִֽיסְרָא֙ בְּיָדֶ֔ךָ הֲלֹ֥א יְהוָ֖ה יָצָ֣א לְפָנֶ֑יךָ וַיֵּ֤רֶד בָּרָק֙ מֵהַ֣ר תָּב֔וֹר וַעֲשֶׂ֧רֶת אֲלָפִ֛ים אִ֖ישׁ אַחֲרָֽיו׃
<b style="color: gray;">מצודת דוד</b> קום . רצה לומר , אל תתעכב לעמוד פה לו ; תגבר בהר : כי זה היום . רצה לומר , הגזרה גזורה שהיום תנצח את סיסרא ולא תוכל עוד להתעכב בהר : הלא ה' . לא תירא לרדת לעמק , כי הלא ה' וכו' :
<b style="color: gray;">מצודת ציון</b> קום . הוא ענין זרוז :
<b style="color: gray;">רלב"ג</b> וצותה דבורה לברק שיקום להלחם עם סיסרא וחילו כי הש''י יצא לפניו להלחם בהם והנה נפלו כלם ביד ברק וחילו זולת סיסרא שחשב להמלט נפשו באהל יעל לפי שכבר היה שלום ביניהם ויעל הראת' עצמה חפצה להצילו וכסתה אותו בשמיכה בתוך אהלה שלא יראוהו שם והנה שמיכה הוא קו''טה בלע''ז והנה שאל מים ונתנה לו חלב להרדימו עם מה שעזר להרדימו היותו עיף ויגע כדי שתוכל להמיתו בהיותו נרדם והנה לקחה יעל את יתד האהל שהיה מברזל לפי מה שאחשוב :
<h3>{טו}</h3>
וַיָּ֣הָם יְ֠הוָה אֶת־סִֽיסְרָ֨א וְאֶת־כָּל־הָרֶ֧כֶב וְאֶת־כָּל־הַֽמַּחֲנֶ֛ה לְפִי־חֶ֖רֶב לִפְנֵ֣י בָרָ֑ק וַיֵּ֧רֶד סִֽיסְרָ֛א מֵעַ֥ל הַמֶּרְכָּבָ֖ה וַיָּ֥נָס בְּרַגְלָֽיו׃
<b style="color: gray;">מצודת דוד</b> לפי חרב . להיות נהרגים בחדוד החרב : ברגליו . לבל יכיר אותו מי מבני ישראל ויתפוש אותו :
<b style="color: gray;">מצודת ציון</b> ויהם . מלשון מהומה :
<h3>{טז}</h3>
וּבָרָ֗ק רָדַ֞ף אַחֲרֵ֤י הָרֶ֙כֶב֙ וְאַחֲרֵ֣י הַֽמַּחֲנֶ֔ה עַ֖ד חֲרֹ֣שֶׁת הַגּוֹיִ֑ם וַיִּפֹּ֞ל כָּל־מַחֲנֵ֤ה סִֽיסְרָא֙ לְפִי־חֶ֔רֶב לֹ֥א נִשְׁאַ֖ר עַד־אֶחָֽד׃
<b style="color: gray;">מצודת דוד</b> עד אחד . אפילו אחד :
<h3>{יז}</h3>
וְסִֽיסְרָא֙ נָ֣ס בְּרַגְלָ֔יו אֶל־אֹ֣הֶל יָעֵ֔ל אֵ֖שֶׁת חֶ֣בֶר הַקֵּינִ֑י כִּ֣י שָׁל֗וֹם בֵּ֚ין יָבִ֣ין מֶֽלֶךְ־חָצ֔וֹר וּבֵ֕ין בֵּ֖ית חֶ֥בֶר הַקֵּינִֽי׃
<b style="color: gray;">מצודת דוד</b> אל אהל . לצד האהל : כי שלום . ולזה חשב להמלט שמה :
<h3>{יח}</h3>
וַתֵּצֵ֣א יָעֵל֮ לִקְרַ֣את סִֽיסְרָא֒ וַתֹּ֣אמֶר אֵלָ֗יו סוּרָ֧ה אֲדֹנִ֛י סוּרָ֥ה אֵלַ֖י אַל־תִּירָ֑א וַיָּ֤סַר אֵלֶ֙יהָ֙ הָאֹ֔הֱלָה וַתְּכַסֵּ֖הוּ בַּשְּׂמִיכָֽה׃
<b style="color: gray;">רש"י</b> בשמיכה . תרגם יונתן : בגונכא , ופירש רב האי ( שבת נא א ) : גונכא - גלופקרין , קוט''א בלע''ז :
<b style="color: gray;">מצודת דוד</b> סורה . ראתה שהיה כמסתפק אם לילך לאהלה אם לנוס עוד להלן , ואמרה לו , סור ממקום מהלכך ובוא אלי ואל תירא :
<b style="color: gray;">מצודת ציון</b> סורה . ענין נטיה מן המקום : בשמיכה . היא כסות עב ויוצאים ממנה ציציות , וכתרגום יונתן : בגונכא , וכן ( מלכים ב ח טו ) ויקח המכבר , תרגם יונתן : גונכא :
<h3>{יט}</h3>
וַיֹּ֧אמֶר אֵלֶ֛יהָ הַשְׁקִינִי־נָ֥א מְעַט־מַ֖יִם כִּ֣י צָמֵ֑אתִי וַתִּפְתַּ֞ח אֶת־נֹ֧אוד הֶחָלָ֛ב וַתַּשְׁקֵ֖הוּ וַתְּכַסֵּֽהוּ׃
<b style="color: gray;">רש"י</b> נאד החלב . שהחלב מכביד את הגוף להיות נרדם :
<b style="color: gray;">מצודת דוד</b> נאד החלב . השקתו חלב כי מביא תרדמה : ותכסהו . כי בעת השקתו נגלה כסויו , וחזרה לכסותו :
<b style="color: gray;">מצודת ציון</b> צמאתי . מלשון צמאון : נאד . שם כלי מה :
<h3>{כ}</h3>
וַיֹּ֣אמֶר אֵלֶ֔יהָ עֲמֹ֖ד פֶּ֣תַח הָאֹ֑הֶל וְהָיָה֩ אִם־אִ֨ישׁ יָב֜וֹא וּשְׁאֵלֵ֗ךְ וְאָמַ֛ר הֲיֵֽשׁ־פֹּ֥ה אִ֖ישׁ וְאָמַ֥רְתְּ אָֽיִן׃
<b style="color: gray;">רש"י</b> עמוד פתח האהל . זרזי עצמך בדבר . ויש פותרים : 'עמוד' , כמו לעמוד :
<b style="color: gray;">מצודת ציון</b> ושאלך . מלשון שאלת מה : פה . בהאהל הזה :
<h3>{כא}</h3>
וַתִּקַּ֣ח יָעֵ֣ל אֵֽשֶׁת־חֶ֠בֶר אֶת־יְתַ֨ד הָאֹ֜הֶל וַתָּ֧שֶׂם אֶת־הַמַּקֶּ֣בֶת בְּיָדָ֗הּ וַתָּב֤וֹא אֵלָיו֙ בַּלָּ֔אט וַתִּתְקַ֤ע אֶת־הַיָּתֵד֙ בְּרַקָּת֔וֹ וַתִּצְנַ֖ח בָּאָ֑רֶץ וְהֽוּא־נִרְדָּ֥ם וַיָּ֖עַף וַיָּמֹֽת׃
<b style="color: gray;">רש"י</b> יתד האהל . קבילי''ל בלע''ז , שתוקעין בארץ עם שיפולי האהל לפושטו : המקבת . ( תרגום : ) ארזפתא , מרטי''ל בלע''ז : בלאט . ( תרגום : ) ברז , חרש : ותצנח בארץ . ( תרגום : ) ונעצת בארעא :
<b style="color: gray;">מצודת דוד</b> יתד האהל . היתד העשוי לתקוע בארץ עם שפולי האהל : בלאט . לבל יעור משנתו : ותצנח בארץ . הכתה במקבת על היתד עד שחלף רקתו ונתחב בארץ : והוא נרדם . רצה לומר , על שהיה נרדם משתיית החלב ועיף על כי נס ברגליו , ולזה מת מיד :
<b style="color: gray;">מצודת ציון</b> יתד . מסמר : המקבת . שם כלי , ובו מכין ביתד לנעצו בארץ , וכן ( ישעיהו מד יב ) ובמקבות יצרהו : בלאט . בהסתר ובחשאי , כמו ( רות ג ז ) ותבא בלט ותגל מרגלתיו : ותתקע . נעצה ותחבה : ברקתו . הוא צד גובה הפנים , וכן ( שיר השירים ד ג ) כפלח הרמון רקתך , ונקראת כך למיעוט הבשר שבה , כמו ( בראשית מא יט ) ורקות בשר : ותצנח . ענין נעיצה , כמו ( לעיל א יד ) ותצנח מעל החמור : נרדם . מלשון תרדמה ושינה : ויעף . ענין יגיעה :
<b style="color: gray;">רלב"ג</b> ותשם את המקבת בידה . הוא כלי ברזל שמכין בו האבנים ופוסלין אותן ושמה היתד כנגד רקתו והכתה במקבת על היתד עד שנתקע היתד ברקתו ונפלה בארץ ונתקעה בה והנה סיסרא היה נרדם וכבר היה עיף קודם זה ולזה לא הרגיש בזה הפועל :
<h3>{כב}</h3>
וְהִנֵּ֣ה בָרָק֮ רֹדֵ֣ף אֶת־סִֽיסְרָא֒ וַתֵּצֵ֤א יָעֵל֙ לִקְרָאת֔וֹ וַתֹּ֣אמֶר ל֔וֹ לֵ֣ךְ וְאַרְאֶ֔ךָּ אֶת־הָאִ֖ישׁ אֲשֶׁר־אַתָּ֣ה מְבַקֵּ֑שׁ וַיָּבֹ֣א אֵלֶ֔יהָ וְהִנֵּ֤ה סִֽיסְרָא֙ נֹפֵ֣ל מֵ֔ת וְהַיָּתֵ֖ד בְּרַקָּתֽוֹ׃
<b style="color: gray;">רש"י</b> ברקתו . ( תרגום : ) בצידעיה , ניל''ה טימפי''ה בלע''ז , ותחבה ברקתו ובארץ :
<b style="color: gray;">מצודת דוד</b> רדף את סיסרא . לפי מחשבת דעתו , לבקשו באשר הוא שם :
<b style="color: gray;">רלב"ג</b> והנה ברק היה רודף את סיסרא כשלא מצאהו בדרכו שרדף עד חרושת הגוים ועל' על דעתו כי כבר היה נחבא באחד מהמקומות והודיעה אותו יעל כי הוא מת בביתה ונתבאר לברק כי יעל המיתתהו כי ראה היתד ברקתו :
<h3>{כג}</h3>
וַיַּכְנַ֤ע אֱלֹהִים֙ בַּיּ֣וֹם הַה֔וּא אֵ֖ת יָבִ֣ין מֶֽלֶךְ־כְּנָ֑עַן לִפְנֵ֖י בְּנֵ֥י יִשְׂרָאֵֽל׃
<h3>{כד}</h3>
וַתֵּ֜לֶךְ יַ֤ד בְּנֵֽי־יִשְׂרָאֵל֙ הָל֣וֹךְ וְקָשָׁ֔ה עַ֖ל יָבִ֣ין מֶֽלֶךְ־כְּנָ֑עַן עַ֚ד אֲשֶׁ֣ר הִכְרִ֔יתוּ אֵ֖ת יָבִ֥ין מֶֽלֶךְ־כְּנָֽעַן׃
<b style="color: gray;">מצודת דוד</b> ותלך וגו' . רצה לומר , בכל פעם יותר :
<b style="color: gray;">מצודת ציון</b> וקשה . רוצה לומר : וחזקה :
<b style="color: gray;">רלב"ג</b> ובסוף הענין הכריתו בני ישראל בימי דבורה את יבין מלך כנען ועל זה הנס שעשה הש''י לישראל על יד דבורה שרה היא וברק זאת השירה שזכר ואין הרצון בזה שיהיה ברק עוזר לה בעשיית שירה כי היא לבדה עשתה אותה והנה נזכר עמה ברק כזכר אז ישיר משה וגו' :
<h2>שופטים פרק-ה</h2>
<h3>{א}</h3>
וַתָּ֣שַׁר דְּבוֹרָ֔ה וּבָרָ֖ק בֶּן־אֲבִינֹ֑עַם בַּיּ֥וֹם הַה֖וּא לֵאמֹֽר׃
<b style="color: gray;">מצודת דוד</b> לאמר . רצה לומר , שבני ישראל יאמרוהו :
<b style="color: gray;">מצודת ציון</b> ותשר . מלשון שירה :
<h3>{ב}</h3>
בִּפְרֹ֤עַ פְּרָעוֹת֙ בְּיִשְׂרָאֵ֔ל בְּהִתְנַדֵּ֖ב עָ֑ם בָּרֲכ֖וּ יְהוָֽה׃
<b style="color: gray;">רש"י</b> בפרע פרעות בישראל בהתנדב עם . כשבאו פרצות על ישראל שפרצו בהם אויביהם על עזבם את ה' , והתנדב העם לשוב בתשובה , מעתה ברכו את ה' על התשועות שעשה :
<b style="color: gray;">מצודת דוד</b> בפרע פרעות . רצה לומר , במה שנקם הקדוש ברוך הוא נקמותיו על ידי ישראל להיות נראה שבכח ידם נעשתה , והיא להם לכבוד : בהתנדב עם . רצה לומר , בעבור מה שנתן ה' בלב העם להתנדב ללכת למלחמה , עם כי ראו חולשתם וגבורת סיסרא : ברכו ה' . בעבור שתי אלה , ברכו ה' :
<b style="color: gray;">מצודת ציון</b> בפרע פרעות . ענין נקמה , כי ( במדבר לא ב ) נקום נקמת , תרגמו : אתפרע פרענותא :
<b style="color: gray;">רלב"ג</b> בפרוע פרעות . הוא מענין השבתה וביטול והרצון בזה כי עם היות ישראל מושבתים ומבוטלים מהגבורה מפני לחץ סיסרא ויבין והיו מפני זה בתכלית החולשה ראוי מפני זה לברך הש''י כשהתנדבו עם ישראל לעלות עליהם למלחמה עם ראותם חולשתם וגבורת סיסרא וחילו כי זה היה נפלא מאד :
<h3>{ג}</h3>
שִׁמְע֣וּ מְלָכִ֔ים הַאֲזִ֖ינוּ רֹֽזְנִ֑ים אָֽנֹכִ֗י לַֽיהוָה֙ אָנֹכִ֣י אָשִׁ֔ירָה אֲזַמֵּ֕ר לַֽיהוָ֖ה אֱלֹהֵ֥י יִשְׂרָאֵֽל׃
<b style="color: gray;">רש"י</b> אנכי . אנכי . כפול , שמעתי מדרש אגדה ( ילקוט שמעוני ב מז ) לא קפח הקדוש ברוך הוא שכר תבור וכרמל , שבאו למתן תורה לתת עליהם את התורה וחזרו בבשת הפנים , אמר להם הקדוש ברוך הוא , סוף שאני פורע לכם כפלים , נאמר בסיני ( שמות כ ב ) אנכי ה' אלהיך , בתבור יאמר : אנכי . . . אנכי , נאמר בסיני ( שם ) אנכי ה' אלהיך , בכרמל יאמר , כפול ( מלכים א יח לט ) ה' הוא האלהים , ה' הוא האלהים , בימי אליהו :
<b style="color: gray;">מצודת דוד</b> שמעו מלכים . את אשר אני דובר , למען תיראו להלחם עוד בישראל : אנכי לה' . רצה לומר , על אשר אנכי לה' ולחלקו להאמין בו , לזה : אנכי אשירה . על התשועה הבאה לי ממנו :
<b style="color: gray;">מצודת ציון</b> האזינו . הטו אוזן לשמוע : רזנים . ענין שררה , כמו ( תהלים ב ב ) ורוזנים נוסדו יחד :
<b style="color: gray;">רלב"ג</b> שמעו מלכים . ר''ל מלכי האומות כדי שיראו מלהרע לישראל : אנכי לה' . ר''ל כי לא עם אחר ולזה נאה לי לשיר ולזמר לה' אלהי ישראל כי הפליא חסדו לי :
<h3>{ד}</h3>
יְהוָ֗ה בְּצֵאתְךָ֤ מִשֵּׂעִיר֙ בְּצַעְדְּךָ֙ מִשְּׂדֵ֣ה אֱד֔וֹם אֶ֣רֶץ רָעָ֔שָׁה גַּם־שָׁמַ֖יִם נָטָ֑פוּ גַּם־עָבִ֖ים נָ֥טְפוּ מָֽיִם׃
<b style="color: gray;">רש"י</b> ה' בצאתך משעיר . זה מתן תורה , כמה שנאמר ( דברים לג ב ) וזרח משעיר למו , ומה עניינה לכאן , כך אמרה דבורה : קשה היא התורה לפרוש ממנה וטובה היא לדבק בה , שהרי במורא ובגבורה נתנה , ולכך נמסרו ישראל ביד אויביהם על פרישתם הימנה וכשהתנדבו לעסוק בה נושעו , כל זה יש ללמוד מתרגומו של יונתן : נטפו . הזילו טל תחיה :
<b style="color: gray;">מצודת דוד</b> בצאתך משעיר . כשיצאת לפני ישראל כשעברו את הר שעיר , כי אז התחילו להלחם בסיחון ועוג : בצעדך משדה אדום . כפל הדבר במלות שונות וכדרך השיר : ארץ רעשה . החריד והרעיש כל מלכי האדמה : גם שמים נטפו . שרי מעלה של הגוים אחזום חיל ורעדה , כאדם החרד והזיעה נוטף ממנו : נטפו מים . להחריד ולבלבל הגוים בקול המון הגשם :
<b style="color: gray;">מצודת ציון</b> בצעדך . מלשון צעדה והלוך : נטפו . מלשון טפטוף ושפיכה : עבים . עננים :
<b style="color: gray;">רלב"ג</b> ה' , בצאתך משעיר . ובלכת צעדיך משדה אדום ארץ רעשה ואמר על צד המשל כאילו השמים והעבים נתכו והיו למים והנה אמר זה למשל על מלחמת סיחון ועוג על שהיו רחוקים וגבוהים מאד שהיתה אחר צאת ישראל משעיר שהוא שר אדום כמו שנזכר זה בתורה ורמז עוד בזה על שאר המלחמות שהיו אחר זה ובכמו זה האופן מהמשל דברו הנביאים במקומות רבים :
<h3>{ה}</h3>
הָרִ֥ים נָזְל֖וּ מִפְּנֵ֣י יְהוָ֑ה זֶ֣ה סִינַ֔י מִפְּנֵ֕י יְהוָ֖ה אֱלֹהֵ֥י יִשְׂרָאֵֽל׃
<b style="color: gray;">רש"י</b> הרים נזלו . כמים נוזלים נמוגו : זה סיני . כבר מפורש ( שמות יט כ ) מה נראה בו : עשן כולו , וקול , ולפידים ואש מפני ה' , והרי זה מקרא קצר 'זה סיני' , מה אירע בו , מפני אשר ירד עליו ה' :
<b style="color: gray;">מצודת דוד</b> הרים נזלו . מגודל הרעדה , ונטפו זיעה : זה סיני . כמו זה הר סיני , שנאמר בו ( שמות יט טז ) , ויחרד כל ההר , כמו כן חרדו כולם מפחד ה' הנלחם לישראל :
<b style="color: gray;">מצודת ציון</b> נזלו . ענין נטיפה , כמו ( במדבר כד ז ) יזל מים מדליו :
<b style="color: gray;">רלב"ג</b> הרים נזלו . יתכן שרמז בזה על מתן תורה ואמר שגם ההרים בעצמם נזלו ונתכו וחרדו מפני ה' וזה היה ביום מ''ת שנתחדש המופת מן ההר ההוא זה הר סיני אז נזל מפני ה' אלהי ישראל ובזה נשלם בקיצור זכירת החסדים שעשה השם לישראל במלחמות האומות ולחם בם מלחמות תנופה כענין מ''ת והנפלאות שחדש שם שהיו סבה שיאמינו ישראל בו ויקבלו מצותיו :
<h3>{ו}</h3>
בִּימֵ֞י שַׁמְגַּ֤ר בֶּן־עֲנָת֙ בִּימֵ֣י יָעֵ֔ל חָדְל֖וּ אֳרָח֑וֹת וְהֹלְכֵ֣י נְתִיב֔וֹת יֵלְכ֕וּ אֳרָח֖וֹת עֲקַלְקַלּֽוֹת׃
<b style="color: gray;">רש"י</b> בימי שמגר בן ענת בימי יעל . מלמד שאף יעל שפטה את ישראל בימיה : חדלו ארחות . היו יראים ישראל לצאת לדרכם מפני האויבים והיו הולכים דרך עקלתון בהחבא :
<b style="color: gray;">מצודת דוד</b> בימי שמגר . אבל בימי השופט שמגר ובימי יעל אשר גם היא שפטה בימי שמגר , לא היתה תשועה שלימה ולא חרדו הגוים מפחד ה' , ולזה חדלו הולכי אורח מיראת הגוים : והלכי נתיבות . רצה לומר , האנשים אשר הוכרחו לילך בנתיבות , היו הולכים דרך מעוקל לבל ירגיש מי בהם :
<b style="color: gray;">מצודת ציון</b> חדלו . מנעו : ארחות . נתיבות , דרכים ושבילים : עקלקלות . מלשון מעוקל ומעוקם :
<b style="color: gray;">רלב"ג</b> ואחר זה שבה דבורה להזכיר בזאת השירה הענין שבו היה זה הנס והתחילה ואמרה כי בימי שמגר בן ענת אף על פי שהושיע את ישראל תשועה מה כמו שקדם חדלו ארחות ר''ל שהולכי דרכים חדלו מהלוך בהם מפחד האויב ואם היה שילכו בדרך ילכו ארחות עקלקלות ויטו מדרך הישר כדי שלא ימצאם האויב :
<h3>{ז}</h3>
חָדְל֧וּ פְרָז֛וֹן בְּיִשְׂרָאֵ֖ל חָדֵ֑לּוּ עַ֤ד שַׁקַּ֙מְתִּי֙ דְּבוֹרָ֔ה שַׁקַּ֥מְתִּי אֵ֖ם בְּיִשְׂרָאֵֽל׃
<b style="color: gray;">רש"י</b> חדלו פרזון . ערי הפרזי שאין להם חומה חדלו מהיות יושבים בהם מפני אויביהם , ונאספו אל ערי המבצר : עד שקמתי . כמו שקמתי , וכן ( שופטים ו יז ) : שאתה מדבר עמי :
<b style="color: gray;">מצודת דוד</b> חדלו פרזון . כי פחדו לשבת בערי הפרזי , ורק בישראל חדלו , ולא בגוים , כי הם לא פחדו מישראל מלשבת בערי הפרזי , כי ידם היתה על העליונה : עד שקמתי דבורה . רצה לומר , כן היה עד אשר קמתי אני דבורה , כי מעתה יהיה כמאז , כי התשועה הבאה על ידי שלימה היא , ויחרדו הגוים מה' ולא יחדלו ישראל מללכת אורח ומלשבת בערי הפרזי : אם . כאם המיסרת את בנה ליישר דרכו , כן אנכי לישראל :
<b style="color: gray;">מצודת ציון</b> פרזון . ערי פרזי , מבלי חומה סביבה : שקמתי . מלשון קימה :
<b style="color: gray;">רלב"ג</b> חדלו פרזון . ר''ל שערי הפרזות חדלו מהיות בהן יושב מפחד אויב ולא נשארו ישראל אז כי אם בערים המוקפים חומה וכן הענין בימי יעל ידמה מזה שיעל נמנית בכלל המושיעים קודם זה המעשה שעשתה בהמיתת סיסרא והיה זמן שמגר בן ענת וזמן יעל נכללים בכ' שנה שלחץ סיסרא בחזקה או אמר זה על זה המעשה שעשת מהמיתת סיסרא להגיד שלא היה רושם מוחש במה שעשתה לישועה הגדולה שבאה מזה וזה מבואר מאד ואפילו הראשון הוא יותר נכון : עד שקמתי דבורה שקמתי . אני הייתי אם ומנהגת ישראל :
<h3>{ח}</h3>
יִבְחַר֙ אֱלֹהִ֣ים חֲדָשִׁ֔ים אָ֖ז לָחֶ֣ם שְׁעָרִ֑ים מָגֵ֤ן אִם־יֵֽרָאֶה֙ וָרֹ֔מַח בְּאַרְבָּעִ֥ים אֶ֖לֶף בְּיִשְׂרָאֵֽל׃
<b style="color: gray;">רש"י</b> יבחר אלהים חדשים אז לחם שערים . כשבחר לו ישראל אלהים חדשים , אז הוזקקו למלחמה בשעריהם , ראו עתה בהתנדבם , אם יראה בישראל מגן ורומח , שצריך להלחם בארבעים אלף ראשי גייסות שהביא הגוי עליהם , וכולם הממם המקום במלחמת הכוכבים ( פסוק כא ) ונחל קישון גרפם : שערים . כמו ( דברים יז ב ) כי ימצא בקרבך באחד שעריך , עיירות :
<b style="color: gray;">מצודת דוד</b> יבחר אלהים חדשים . כי כאשר יבחר ישראל אלהים חדשים , אז בא מלחמה בעריו בעבור העונש ולא כשמטיב דרכו , כי הלא בימי יהושע שנאמר ( ד יג ) , כארבעים אלף וכו' עברו וכו' אל ערבות יריחו , וכי היה נראה באותן ארבעים אלף מגן ורומח , כי הלא בנס כבשו את יריחו ולא במלחמה ובמגן ורומח :
<b style="color: gray;">מצודת ציון</b> לחם . מלשון מלחמה : שערים . עיירות , כמו ( דברים יז ב ) באחד שעריך : מגן . תריס : ורמח . כידון :
<b style="color: gray;">רלב"ג</b> יבחר אלהים חדשים . פי' בו כי בעת שבחר ישראל בע''ג שהם אלהים חדשים אז היתה להם המלחמה בשערים ולא יכלו לצאת לחוץ ואפשר לפרש כי הש''י בחר דברים חדשים להשלים זה הנס והוא שכבר משך לב סיסרא וחילו להלחם עם ברק בשערי ישראל במקום שהיה ראוי ליפול שם לפי מה שסבב הש''י אשר עמקו מחשבותיו והנה באמת לא נצחו ישראל זאת המלחמה בכחם ועוצם ידם כי לא היו להם כלי זין כי אם לאנשים מועטים עד שבכל ישראל לא היה מגן ורומח בארבעים אלף ולזה הוא מבואר כי בעשרת אלפים איש שעלו מבני נפתלי ומבני זבולן לא היו כלי זיין כי אם לאנשים מועטים :
<h3>{ט}</h3>
לִבִּי֙ לְחוֹקְקֵ֣י יִשְׂרָאֵ֔ל הַמִּֽתְנַדְּבִ֖ים בָּעָ֑ם בָּרֲכ֖וּ יְהוָֽה׃
<b style="color: gray;">רש"י</b> לבי . אני דבורה לחוקקי ישראל , לאהוב את חכמי ישראל שהתנדבו בעם , לאמר : ברכו את ה' ושובו אליו :
<b style="color: gray;">מצודת דוד</b> לבי לחוקקי וגו' . רצה לומר , לא מן השפה ולחוץ , כי אם מעומק הלב אדבר לחוקקי ישראל המתנדבים להלחם , שהם יברכו לה' על מה שנתן בלבם להתנדב :
<b style="color: gray;">מצודת ציון</b> לחוקקי . הגדולים יקראו 'מחוקקים' , כי הם משימים החוקים :
<b style="color: gray;">רלב"ג</b> לבי לחוקקי ישראל . ר''ל החכמים והסופרים המתנדבים בעם להשלימם וללמדם תורה ומצות הנה ראוי לכם לברך השם יתעלה על התשועה הגדולה שהושיע את ישראל כי לא היו יכולין ללמוד תורה וללמד מלחץ אויב או אמר זה על בני נפתלי ועל כני זבולן שירדו מהם מחוקקים לעזור לדבורה בזאת המלחמה כמו שיבא אחר זה :
<h3>{י}</h3>
רֹכְבֵי֩ אֲתֹנ֨וֹת צְחֹר֜וֹת יֹשְׁבֵ֧י עַל־מִדִּ֛ין וְהֹלְכֵ֥י עַל־דֶּ֖רֶךְ שִֽׂיחוּ׃
<b style="color: gray;">רש"י</b> רכבי אתנות צחורות . הסוחרים והשרים שירכבו מעתה על אתונות לבנות החשובות , מבלי יראה ודאגת אויביהם , ואותן שיושבין על מדין , לשון דיינים , שהיו יראים לעשות משפט בפרהסיא , וכן תרגם יונתן : דהוו מתחברין למיתב על דינא , ואותן שהולכין רגלי על דרך , שיחו וספרו את התשועה הזאת , אשר מקול המחצצים אתכם , אורבים , ליסטים ומוכסין , היושבין גדודים במערכות לארוב בעברי המים , שם יתנו עתה רוכבי האתונות והולכי על דרך את צדקות ה' , ומה הן הצדקות ( פסוק יא ) צדקות פרזנו בישראל שהשקיט את ישראל , לשכון פרזון ולצאת מפוזרים ביחידי , שלא באסיפת עם :
<b style="color: gray;">מצודת דוד</b> רכבי . הן השרים הרוכבים על אתונות לבנות לרוב הגדולה , הן החכמים יושבי המשפט , הן הסוחרים ההולכים בדרך , כולכם שיחו ודברו תהלות ה' , השרים , על אשר ישארו בגדולתם , והחכמים , על אשר יוכלו מעתה להרחיב לבם בחכמה מבלי טרדות פחד הגוים , והסוחרים , על כי ילכו מעתה בדרך סלולה , לא ארחות עקלקלות :
<b style="color: gray;">מצודת ציון</b> אתנות . נקבות החמורים : צחרות . לבנות , כמו ( יחזקאל כז יח ) וצמר צחר : מדין . מלשון דין : שיחו . דברו , כמו ( דברי הימים א טז ט ) שיחו בכל נפלאותיו :
<b style="color: gray;">רלב"ג</b> רוכבי אתונות וגו' . הסוחרים הנכבדים רוכבי אתונות לבנות שהיו יושבים על דרך מדין ומתעכבים שם ולא יוכלו להשלים דרכם הישר מפני פחד אויב ויטו דרכם ללכת על דרך אחר והוא דרך שיחו כמו שאמר במה שקדם והולכי נתיבות ילכו ארחות עקלקלות :
<h3>{יא}</h3>
מִקּ֣וֹל מְחַֽצְצִ֗ים בֵּ֚ין מַשְׁאַבִּ֔ים שָׁ֤ם יְתַנּוּ֙ צִדְק֣וֹת יְהוָ֔ה צִדְקֹ֥ת פִּרְזֹנ֖וֹ בְּיִשְׂרָאֵ֑ל אָ֛ז יָרְד֥וּ לַשְּׁעָרִ֖ים עַם־יְהוָֽה׃
<b style="color: gray;">רש"י</b> מחצצים . פתר מנחם : עורכי מלחמה וסודרי קרב , וחברו עם ( משלי ל כז ) : מלך אין לארבה ויצא חצץ כולו , לשון גדודים . דבר אחר : מקול מחצצים בין משאבים . כשהייתם הולכים בין משאבים לשאוב מים , הייתם יראים מקול אבנים , חלוקי הנחל , קיזל''ש בלע''ז , שהעובר עליהם נשמע קולם , והייתם יראים שלא ירגישו בכם אויביכם , מעכשיו אין לחוש על זאת , ומשום הכי מצוה עליכם ליתן הודיה לשמו : מחצצים . לשון אבני חלוקי הנחל , כמו ( איכה ג טז ) ויגרס בחצץ : אז ירדו לשערים . חזרו לערי מושבותם שברחו מהם ליאסף אל ערי המבצר :
<b style="color: gray;">מצודת דוד</b> מקול מחצצים . רצה לומר , תמורת מה שהיה נשמע קול מורים חצים אשר יורו בין ההולכים לשאוב מים , תמורת הקול הזה ישמע עתה שם קול מספרים צדקות ה' , והם הצדקות שעשה להערים הפרזים שבישראל אשר היו שוממים , כי אז בהיות התשועה חזרו וירדו עם ה' לעריהם הפרזים :
<b style="color: gray;">מצודת ציון</b> מחצצים . מלשון חצים : משאבים . מלשון שאיבת המים : יתנו . ענין דבור , כי ( דברים ו ז ) ושננתם , תרגומו : ותתנון , וכן ( לקמן יא מ ) לתנות לבת יפתח : פרזונו . מלשון פרזון :
<b style="color: gray;">רלב"ג</b> מקול מחצצים . וכל זה הפחד היה להם מקול האויבים מורי החצים שהיו בין המעינות שהיו שואבין מהן המים להצר להם לישראל שלא יוכלו לשאוב משם והיה זה המקום בדרך הישר שהיו רגילים ללכת בו הסוחרים ומפני זה היו הולכים ארחות עקלקלות והנה במקום ההוא שלא היו יכולין לבא שם שם יתנו ויגידו צדקות ה' שהכרית את אויביהם המצירים להם שם ויתנו ג''כ צדקות פרזונו בישראל עתה שיוכלו בני ישראל לשבת בערי הפרזות אשר הניחום ועזבום מפחד אויב : אז ירדו לשערים עם ה' . ר''ל שישבו בכל שעריהם לפי ששבו לערי הפרזות לשבת , או יהיה הרצון בזה אז ירדו עם ה' לשערים ללמוד תורה מה שלא היו יכולין בו קודם זה כי הדרך היה סגור לפניהם מפני האויבים וכובד השעבוד ג''כ היה מונעם מזה :
<h3>{יב}</h3>
עוּרִ֤י עוּרִי֙ דְּבוֹרָ֔ה ע֥וּרִי ע֖וּרִי דַּבְּרִי־שִׁ֑יר ק֥וּם בָּרָ֛ק וּֽשֲׁבֵ֥ה שֶׁבְיְךָ֖ בֶּן־אֲבִינֹֽעַם׃
<b style="color: gray;">רש"י</b> עורי עורי דבורה . לשון שבח כפשוטו , התגברי בשירתך . ורבותינו אמרו ( פסחים סו ב ) מפני שנתהללה ואמרה ( פסוק ז ) עד שקמתי דבורה , נסתלקה הימנה רוח הקודש :
<b style="color: gray;">מצודת דוד</b> עורי עורי . רצה לומר , התחזקי לדבר בשיר , וכפלה אמריה כדרך השיר ולרוב הזרוז : ושבה שביך . רצה לומר , בהתחזק השיר תתגבר התשועה :
<b style="color: gray;">מצודת ציון</b> עורי . מלשון הערה והתעוררות : ושבה שביך . מלשון שביה :
<b style="color: gray;">רלב"ג</b> עורי עורי דבורה . יחס לדבורה דברי השיר ולברק יחס שבית השבי שהוא פועל המלחמה :
<h3>{יג}</h3>
אָ֚ז יְרַ֣ד שָׂרִ֔יד לְאַדִּירִ֖ים עָ֑ם יְהוָ֕ה יְרַד־לִ֖י בַּגִּבּוֹרִֽים׃
<b style="color: gray;">רש"י</b> אז ירד שריד לאדירים . ירד - ירדה , כמו ( ישעיהו מה א ) לרד לפניו גוים , שרידי ישראל רדו באדירי הגוים : ה' ירד לי בגבורים . ירדה לי את גבורי הגוים :
<b style="color: gray;">מצודת דוד</b> אז . כאשר יתחזק השיר ותתגבר התשועה , אז הנשאר מישראל למשול באדירי עם , הם הגוים החזקים : ה' ירד לי . ה' יתן לי ממשלה בגבורי הגוים , וכפל הדבר במה שאמר :
<b style="color: gray;">מצודת ציון</b> ירד . ענין ממשלה , כמו ( תהלים קי ב ) רדה בקרב אויביך : שריד . שיור , כמו ( ירמיהו מב יז ) שריד ופליט : לאדירים . כמו באדירים , למ''ד במקום הבי''ת , וכן ( ויקרא כז ז ) ונפלו לפניכם לחרב , ומשפטו : בחרב :
<b style="color: gray;">רלב"ג</b> אז ירד . אז ישים השם רודה מה ששרד ונשאר מישראל על אדירים וחזקים והם עם יבין מלך כנען כ''ש ויכנע אלהים ביום ההוא את יבין מלך כנען לפני בני ישראל ה' שם רודה ומושל לי בגבורים ר''ל ששם ישראל רודה ומושל על הגבורים ההם והם עם יבין מלך כנען :
<h3>{יד}</h3>
מִנִּ֣י אֶפְרַ֗יִם שָׁרְשָׁם֙ בַּעֲמָלֵ֔ק אַחֲרֶ֥יךָ בִנְיָמִ֖ין בַּֽעֲמָמֶ֑יךָ מִנִּ֣י מָכִ֗יר יָֽרְדוּ֙ מְחֹ֣קְקִ֔ים וּמִ֨זְּבוּלֻ֔ן מֹשְׁכִ֖ים בְּשֵׁ֥בֶט סֹפֵֽר׃
<b style="color: gray;">רש"י</b> מני אפרים . מן אפרים יצא שורש יהושע בן נון , לרדות בעמלק לחלש אותו לפי חרב , ומחובר מקרא זה לעליון , לפרש : ה' ירד לי בגבורים , את יהושע הקים לרד בעמלק : אחריך . יקום משבט בנימין שאול בן קיש שיגרמנו ויעמם אותו כגחלים עוממות . ויש לפתור : 'בעממיך' , בחיל של מאתים אלף רגלי שבא שאול עליהם : מני מכיר ירדו מחקקים . שרים גדולים שכבשו את האמורי , אשר כבשו ( דברים ג ד ) ששים עיר כל חבל ארגוב שכבש יאיר :
<b style="color: gray;">מצודת דוד</b> מני אפרים . מן שבט אפרים ושרשם , והוא יהושע נשיאם : בעמלק . מאז נלחם הוא בעמלק והחלישם , כמו שכתוב ( שמות יז יג ) , ויחלש יהושע את עמלק : אחריך . כאלו תדבר לאפרים ותאמד , אחר מלחמת יהושע אשר יצא ממך , יבוא שאול הבא מבנימין וילחם בעמלק ברוב עם אשר יבאו עמו ממך אתה ישראל , וכמו שכתוב ( שמואל א טו ד ) , ויפקדם וכו' מאתים אלף : ירדו מחקקים . השרים מבני מכיר בן מנשה ירדו בהמלחמה ההיא עם סיסרא , ומזבולון ירדו כולם , ואף הסופרים , עם שאינם מלומדי מלחמה :
<b style="color: gray;">מצודת ציון</b> מני . מן , והיו''ד נוספת : בעממיך . מלשון עם : משכים . כי הכתיבה עשויה במשיכת הקולמוס : שבט . רוצה לומר , קולמוס :
<b style="color: gray;">רלב"ג</b> והנה התחילה דבורה לספר ענין השבטים במלחמות והתחילה מן אפרים כי על ידו נעשית המלחמה הראשונה ואמ' מן אפרים שרשם מי שהיה שרשם והוא יהושע שהיה נשיא עליהם והיה היותר נכבד שבשבט נלחם בעמלק כמו שנזכר בתורה ויחלוש יהושע וגו' . אחריך . תביא אתה שתהיה משבט בנימן בעממיך להלחם עם עמלק והוא שאול ומן מכיר בני מנשה שהיה חלק לעבר הירדן ירדו החכמים עם דבורה למלחמה וכן הענין מזבולן :
<h3>{טו}</h3>
וְשָׂרַ֤י בְּיִשָּׂשכָר֙ עִם־דְּבֹרָ֔ה וְיִשָּׂשכָר֙ כֵּ֣ן בָּרָ֔ק בָּעֵ֖מֶק שֻׁלַּ֣ח בְּרַגְלָ֑יו בִּפְלַגּ֣וֹת רְאוּבֵ֔ן גְּדֹלִ֖ים חִקְקֵי־לֵֽב׃
<b style="color: gray;">רש"י</b> ושרי ביששכר . שרים שביששכר , הם סנהדראות עוסקין בתורה , ( דברי הימים א יא לב ) יודעי בינה לעתים , הם תמיד עם דבורה ללמד בישראל חק ומשפט : ושרי ביששכר . יו''ד זו טפילה היא ואינה משמשת כלום , והרי היא כיו''ד ( תהלים ח ח ) בהמות שדי , ( ירמיהו כב יד ) וקרע לו חלוני : ויששכר כן ברק . ושאר העם של יששכר , כן הם עם ברק לכל אשר יצוה : בעמק שלח ברגליו . שלחם בכל שליחותו , ולאסוף את העם ולכל צרכי המלחמה : בפלגות ראובן . אבל בחילוקי לבו של ראובן רבו : חקקי לב . ( תרגום : ) נכלי ליבא , ערמומית , ומה היא ערמומיתו , ישב לו בין משפתי המלחמה לשמוע מי נוצח ויהיה עמו :
<b style="color: gray;">מצודת דוד</b> ושרי ביששכר . רצה לומר , עם כי השרים ביששכר ישבו בכל עת עם דבורה ללמד בישראל חק ומשפט , וכמו שכתוב ( דברי הימים א יב לג ) , ומבני יששכר יודעי בינה לעתים וגו' , ולא נסו אם כן מעולם ללכת במלחמה , ויששכר עם כל זה עשה כן כמו ברק , וירד למלחמה כמוהו : בעמק שלח ברגליו . כי למעלה נאמר ( ד יד ) שאמרה דבורה לברק לרדת מן ההר אל העמק לקראת המלחמה , ושמע ברק אליה וירדו , לזה אמרה גם בזה עשה יששכר כברק , כי בעמק אשר שולח לרדת בה בדבר ה' על ידי דבורה , בה ירד ברגליו של ברק , רצה לומר , עם הלוכו ואחריו , ולא פחד לרדת אל העמק ( ומלת 'שלח' חוזר על יששכר , כי דבר ה' שעל ידי דבורה היה לכל העם , ומפני הכבוד ייחדה הדבר לברק , שהיה שר הצבא ) : בפלגות ראובן . רצה לומר , אם כל השבטים האלו לא פחדו מלרדת למלחמה אם בעבר ואם בהווה ואם בעתיד , לזאת בפלגות ראובן , רצה לומר , במה שראובן נחלק ונפרד מן המלחמה ההיא , גדולים המה 'חקקי לב' , רצה לומר , הנה ראוי לחשוב רבות מחשבות לב להבין הדבר מה זה היה לו שנחלק מן המלחמה :
<b style="color: gray;">מצודת ציון</b> ושרי . כמו ושרים : ברגליו . עם הלוכו , ואחריו , וכן ( לעיל ד י ) ויעל ברגליו : בפלגות . ענין חלוקה , כמו ( בראשית י כה ) נפלגה הארץ : חקקי . מלשון חקיקה , וענינו מחשבה :
<b style="color: gray;">רלב"ג</b> ושרי ביששכר . והשרים שהם ביששכר ג''כ ירדו עם דבורה ושבט יששכר בכללו וכן שמע לעצת דבורה ברק עד שבעמק שולח ברגליו בעצת דבורה כמו שאמר ויעל ברגליו עשרת אלפי איש ואולם כפלגות ראובן גדולים חקקי לב :
<h3>{טז}</h3>
לָ֣מָּה יָשַׁ֗בְתָּ בֵּ֚ין הַֽמִּשְׁפְּתַ֔יִם לִשְׁמֹ֖עַ שְׁרִק֣וֹת עֲדָרִ֑ים לִפְלַגּ֣וֹת רְאוּבֵ֔ן גְּדוֹלִ֖ים חִקְרֵי־לֵֽב׃
<b style="color: gray;">רש"י</b> שרקות עדרים . לשמוע קול עדרי המלחמה , למי קול ענות גבורה ולמי קול ענות חלושה :
<b style="color: gray;">מצודת דוד</b> למה ישבת בין המשפתים . רצה לומר , ואם תשיב לומר שאתה מורך לב לרדת לקראת נשק אם כן מתחלה למה ישבת באחוזת עבר הירדן בין גבול ארץ ישראל ובין גבול הגוים , הלא מקום סכנה הוא לשבת על הספר , ומדוע בחרת בזה הגבול לשבת בה : לשמע וגו' . רצה לומר , מה ששאלת הארץ ההיא באמרך ( במדבר לב ד ) , ארץ מקנה היא ולעבדיך מקנה , וכי שאלתך היה לשבת בית לשמוע שריקות העדרים והמקנה , וכי לא עלתה על דעתך שבעל כרחך תרד במלחמה בהיותך יושב על הספר : לפלגות . לזאת , למה שנפרד ראובן מן המלחמה , ראוי לחקור עליו רבות חקרי לב , להשכיל אמתת הדבר :
<b style="color: gray;">מצודת ציון</b> המשפתים . מלשון שפה , וענינו גבול , וכן תרגם יונתן : תחומין , וגם הוא תרגום של גבול , וכן ( שם מט יד ) רובץ בין המשפתים : שרקות . הונח על הקול הבאה בקבוץ השפתים , וכן ( ישעיהו ה כו ) ושרק לו , והוא שאול על כל המקנה :
<b style="color: gray;">רלב"ג</b> והנה תמה עליו למה ישבת בין המשפתים במקומך ולא התעוררת בזאת המלחמה אבל היית יושב ובוטח והיית שומע שריקות עדרי ישראל על ידי האויבים והיית שוכן במקומך ולא חששת לזה הנה לפלגות ראובן גדולים חקרי לב על ששקדו עליהם ולא נתנו לב לצאת משם :
<h3>{יז}</h3>
גִּלְעָ֗ד בְּעֵ֤בֶר הַיַּרְדֵּן֙ שָׁכֵ֔ן וְדָ֕ן לָ֥מָּה יָג֖וּר אֳנִיּ֑וֹת אָשֵׁ֗ר יָשַׁב֙ לְח֣וֹף יַמִּ֔ים וְעַ֥ל מִפְרָצָ֖יו יִשְׁכּֽוֹן׃
<b style="color: gray;">רש"י</b> בעבר הירדן שכן . ולא בא אל המלחמה , וכן דן הכניס ממונו בספינות לעמוד ולברוח : ועל מפרציו . לשמור פרצות ארצו :
<b style="color: gray;">מצודת דוד</b> גלעד וגו' . רצה לומר , אם נחשב שלזה לא בא ראובן למלחמה , על כי נחלתו היא בעבר הירדן רחוקה ממקום המלחמה , הלא גם גלעד שוכן בעבר הירדן ועם כל זה בא למלחמה , כמו שכתוב למעלה ( פסוק יד ) מני מכיר וכו' , והוא גלעד : ודן וגו' . רצה לומר , אף על דן יש להתרעם מאד , כי למה יקבץ כל אשר לו לשומם בספינות ולברוח , הלא נחלתו קרובה למקום המלחמה , ומדוע אם כן ברח ולא בא למלחמה . אשר וגו' . רצה לומר , עם שגם אשר לא בא הנה , לא במעל עשה , רק על כי נחלתו היא בחוף הים על הספר ועריו המה פרוצים ופרוזים מבלי חומה , ולזה , בעל כרחו שכן אצל עריו הפרוצים , לבל יבאו בהם הגוים הסמוכים להספר :
<b style="color: gray;">מצודת ציון</b> יגור . יאסף , כמו ( תהלים נט ד ) יגורו עלי עזים : אניות . באניות : לחוף . לשפת הים , וכן ( דברים א ז ) בחוף הים :
<b style="color: gray;">רלב"ג</b> גלעד בעבר הירדן שכן . וא''ת כי מנעך מזה הירדן הלא גלעד ג''כ שוכן בעבד הירדן ועם כל זה בא לעזרת ה' בגבורים כמו שקדם והנני תמה על דן למה יגור אניות הנה נחלתו לא היתה מעבר הירדן ולא די שלא בא לעזרת ה' אבל ברח והניח עמו והלך עם קניניו בעבר הירדן באניות כמו שתרגם יונתן הנה אשר יש לו התנצלות אם לא בא לעזרת ה' כי הוא יושב על הספר ולזה היה ראוי לשמור ארצו ולשכון על המקומו' הפרוצים בארצו שלא יבאו שם האויבים :
<h3>{יח}</h3>
זְבֻל֗וּן עַ֣ם חֵרֵ֥ף נַפְשׁ֛וֹ לָמ֖וּת וְנַפְתָּלִ֑י עַ֖ל מְרוֹמֵ֥י שָׂדֶֽה׃
<b style="color: gray;">רש"י</b> זבלון עם חרף וגו' . בזה נפשו והפקיר עצמו למות במלחמה עם ברק , וכן נפתלי על מרומי שדה . על הר תבור :
<b style="color: gray;">מצודת דוד</b> זבלון וגו' . רצה לומר , אולם זבולון עשה הטוב , כי הוא עם אשר חרף ובזה נפשו ללכת למלחמה ולא יקרה נפשו בעיניו לחשוש פן ימות במלחמה : ונפתלי וגו' . רצה לומר , וגם נפתלי כמוהו לא חש למות על מרומי שדה במקום המלחמה ( עם כי ה' צוה לקחת למלחמה בני זבולון ובני נפתלי , כמו שכתוב למעלה ולא צוה להביא למלחמה מיתר השבטים , מכל מקום התרעמה דבורה על ראובן ועל דן על שלא באו מעצמם , כדרך שבאו משאר השבטים ) :
<b style="color: gray;">מצודת ציון</b> חרף . ענין בזיון : מרומי . מלשון רם :
<b style="color: gray;">רלב"ג</b> ואמנם זבולן ונפתלי ראוי שישובחו והוא כי זבולון הוא עם שחרף נפשו למות מרוב קנאתו להנקם מהאויב ר''ל שמסר עצמו לסכנה , וכן נפתלי ג''כ כי מבני נפתלי ומבני זבולן היו החיל אשר עלו עם ברק על הר תבור שהיו על מרומי שדה כי הם ראו חיל עם סיסרא ועם זה מסרו עצמם לסכנה לעלות עליהם למלחמה מרוב בטחונם בשם ית' :
<h3>{יט}</h3>
בָּ֤אוּ מְלָכִים֙ נִלְחָ֔מוּ אָ֤ז נִלְחֲמוּ֙ מַלְכֵ֣י כְנַ֔עַן בְּתַעְנַ֖ךְ עַל־מֵ֣י מְגִדּ֑וֹ בֶּ֥צַע כֶּ֖סֶף לֹ֥א לָקָֽחוּ׃
<b style="color: gray;">רש"י</b> בתענך על מי מגדו . תרגם יונתן : בתענך הוו שרן ומטן על מי מגדו , ראש המחנה בתענך ומגיע עד מי מגידו : בצע כסף לא לקחו . חנם באו לעזרת סיסרא , לא בקשו ממנו שכר :
<b style="color: gray;">מצודת דוד</b> באו מלכים . רצה לומר , שבטי ישראל הנה לא באו לעזרת אחיהם , ומלכי ארצות אחרות באו לעזרת סיסרא ונלחמו בעבורו : אז . בעת הלחם סיסרא נלחמו בעבורו מלכי כנען ברב עם , כי בתענך נלחמו , וקצה המחנה הגיע עד מי מגדו : בצע . בחנם באו בעזרתו ולא לקחו בשכרם בצע כסף , ואמרה כמתרעמת , הלא הגוים באו בחנם בעזרת סיסרא , ומדוע לא בא ראובן ודן לעזרת אחיהם :
<b style="color: gray;">מצודת ציון</b> על מי . עד מי : בצע . ענין חמדה , כמו ( תהלים ל י ) מה בצע בדמי :
<b style="color: gray;">רלב"ג</b> באו מלכים נלחמו . ידמה שמלכים דבים מממלכות הגוים ממשפחות כנען ירדו עם סיסר' להלחם עם ישראל ונלחמו אז מלכי כנען בתענך ועל מי מגדו והם המקומות שהיו חושבים לכבשם בקלות וכל כך היו חפצים להלחם בישראל שלא לקחו בצע כסף על זה מיבין מלך כנען כמנהג מי שאינו תחת המלך שאם ירצה המלך להביאו למלחמתו יתן לו שכר :
<h3>{כ}</h3>
מִן־שָׁמַ֖יִם נִלְחָ֑מוּ הַכּֽוֹכָבִים֙ מִמְּסִלּוֹתָ֔ם נִלְחֲמ֖וּ עִם־סִיסְרָֽא׃
<b style="color: gray;">רש"י</b> מן שמים נלחמו . ואף הקדוש ברוך הוא שלח בם צבאיו שאינם רוצים שום שכר : ממסלותם . ראש הכוכב בשמים וסופו בארץ , מכאן אמרו ( תנחומא בראשית ה ) עוביו של רקיע כאויר שבין שמים לארץ , שהכוכב תקוע ברקיע כמין נגר בדלת , מדת ארכו כעביו של רקיע , ומן המקרא שמעיד 'ממסילותם נלחמו' , אנו שומעין שעוביו של רקיע כגובה שמים מן הארץ :
<b style="color: gray;">מצודת דוד</b> מן שמים נלחמו . רצה לומר , אולם גם בלתם נפל סיסרא , וכאלו מן השמים נלחמו עמו וכאלו הכוכבים סרו ממסלותם ומדרך מהלכם וירדו ונלחמו עם סיסרא . ורבותינו זכרונם לברכה אמרו ( פסחים קיח ב ) שהכוכבים הרתיחו השריונות ונכנסו בנחל קישון להתקרר , ושטפם מי הנחל :
<b style="color: gray;">מצודת ציון</b> ממסלותם . מלשון מסילה ודרך :
<b style="color: gray;">רלב"ג</b> מן שמים נלחמו . אמר זה להורות כי לא בחרבם נצחו לסיסרא אך מאת ה' ית' בא להם זה הניצוח והוא ית' שם הכוכבים ממסילותם נלחמים עם סיסרא בהשפיע באמצעותם מה שישלם בו ניצוח סיסרא וחילו :
<h3>{כא}</h3>
נַ֤חַל קִישׁוֹן֙ גְּרָפָ֔ם נַ֥חַל קְדוּמִ֖ים נַ֣חַל קִישׁ֑וֹן תִּדְרְכִ֥י נַפְשִׁ֖י עֹֽז׃
<b style="color: gray;">רש"י</b> גרפם . טאטם מן העולם , כמגרפה זו שגורפת את האפר מן הכירה : נחל קדומים . שנעשה ערב לים על זה מימות מצרים , כדאיתא בפסחים ( קיח ב ) : תדרכי נפשי . ברגלים את עוז גבורי כנען :
<b style="color: gray;">מצודת דוד</b> נחל קישון גרפם . כי המלחמה היתה בשפת הנחל , ובנס גברו מי הנחל ושטפם : נחל קדומים וגו' . רצה לומר , הנה מי הנחל אשר היו מקודם ומאז בנחל קישון , הלא מעטים היו , עד אשר דרכתי אני בה בעוז מבלי נזק , ועתה על פי הנס איך רבו למעלה עד אשר שטפו הגוים :
<b style="color: gray;">מצודת ציון</b> גרפם . ענין כבוד וטאטא , כי ( שמות לח ג ) : היעיס תרגם אונקלוס מגרופיתא , ורצונו לומר שטפם : תדרכי . מלשון דרך והלוך : נפשי . רוצה לומר , אני בעצמי : עוז . כמו בעוז :
<b style="color: gray;">רלב"ג</b> נחל קישון גרפם . ידמה שכבר גברו אז על דרך מופת מי נחל קישון שהיו בו מים מעטים וכשהיו עוברים בו סיסרא וחילו גברו המים והסירום כמו שתסיר המכבדת אשר יכבדו בה הבית מה שעל הארץ מן העפר וזולתו ובזה האופן טבעו רוב חיל סיסרא ונפל פחדם אל הנשארים ועם זה הענין הנה בנחל המים הקדומים שהיו בנחל קישון : תדרכי נפשי עוז . ר''ל שלא גברו המים לישראל בעברם בדרך שיניעום ויסירום ממקומם אבל היו דורכין שם בעוז ותוקף וזה היה פלא גדול דומה באופן מה לפלא שהיה לישראל על ים סוף :
<h3>{כב}</h3>
אָ֥ז הָלְמ֖וּ עִקְּבֵי־ס֑וּס מִֽדַּהֲר֖וֹת דַּהֲר֥וֹת אַבִּירָֽיו׃
<b style="color: gray;">רש"י</b> הלמו עקבי סוס . נשתלפו טלפי סוסיהם , שהיה חום הכוכב מרתיח את הטיט והציפורן נשמטה , כמו שמולגין את הרגלים ברותחין והטלפים נשמטים , מתוך שנשתלפו נהלמו הרגלים : מדהרות דהרות אביריו . שהיו מרקידים את סוסיהם במלחמה , כמו ( נחום ג ב ) וסוס דהר , הוא לשון הרקדת הסוס :
<b style="color: gray;">מצודת דוד</b> אז הלמו וגו' . רצה לומר , כי בראותם הנחל שוטף , נסו לנפשם על הסוסים , ואז הוכו ונשברו עקבי הסוס מן הדהרות ודליגות שעשו עמהם אנשיו הגבורים רוכבי הסוסים , או מלת 'אביריו' חוזר על הסוסים , ורצה לומר , מן הדהרות שעשו סוסיו החזקים :
<b style="color: gray;">מצודת ציון</b> הלמו . ענין הכאה , כמו ( ישעיהו מא ז ) הולם פעם : עקבי . הוא סוף הרגל : מדהרות . כן יקרא דריסת ודליגת הסוס בכח , כמו ( נחום ג ב ) וסוס דהר , וכפל המלה לרוב הדהרות : אביריו . מלשון אביר וחזק :
<b style="color: gray;">רלב"ג</b> אז הלמו . אז נהלמו ונשברו עקבי סוס סיסרא שלא נשאר להם כח מחוזק מרוצתם והכותם בהם בארץ כשהנהיגום גבורי סיסרא ולא נשאר להם כח לנוס ואפשר שיהיה הרצון בזה כי אז בנחל קישון מרוב המים שגברו שם היו עקבות סוסיהם כאילו נשברו ולא יכלו לדהר אבל נגבו המים רגליהם :
<h3>{כג}</h3>
א֣וֹרוּ מֵר֗וֹז אָמַר֙ מַלְאַ֣ךְ יְהוָ֔ה אֹ֥רוּ אָר֖וֹר יֹשְׁבֶ֑יהָ כִּ֤י לֹֽא־בָ֙אוּ֙ לְעֶזְרַ֣ת יְהוָ֔ה לְעֶזְרַ֥ת יְהוָ֖ה בַּגִּבּוֹרִֽים׃
<b style="color: gray;">רש"י</b> אורו מרוז . אמרי לה כוכבא הוה , ואמרי לה גברא חשיבא הוה ( מועד קטן טז א ) , והיה סמוך למקום המלחמה ולא בא : אמר מלאך ה' . אמר ברק בשליחותו של הקדוש ברוך הוא : יושביה . היושבים בארבע אמות שלו ( שם ) בארבע מאות שפורי שמתיה ברק למרוז : לעזרת ה' . כביכול , שמי שהוא עוזר את ישראל , כעוזר את השכינה :
<b style="color: gray;">מצודת דוד</b> אורו מרוז . קללו אתם את המקום 'מרוז' : אמר וגו' . המלאך אמר לקללו , ובנבואה אמרה : ארו וגו' . רצה לומר , קללו , לומר , ארור יושבי מרוז על שלא באו לעזרת עם ה' , עם כי היו סמוכים למקום המלחמה : לעזרת ה' בגבורים . כפלה הדבר לפרש באיזה עזרה , ואמרה לעזרת עם ה' הנלחם בגבורים , והם אנשי סיסרא :
<b style="color: gray;">מצודת ציון</b> אורו . מלשון ארור : מרוז . שם מקום :
<b style="color: gray;">רלב"ג</b> אורו מרוז . שהיתה עיר גדולה קרובה למקום המלחמה : אמר מלאך ה' . זאת הנבואה לדבורה שעיר מרוז תהיה ארורה ר''ל יושביה כי לא באו לעזרת ה' עם היותם קרובים :
<h3>{כד}</h3>
תְּבֹרַךְ֙ מִנָּשִׁ֔ים יָעֵ֕ל אֵ֖שֶׁת חֶ֣בֶר הַקֵּינִ֑י מִנָּשִׁ֥ים בָּאֹ֖הֶל תְּבֹרָֽךְ׃
<b style="color: gray;">רש"י</b> מנשים באהל . שרה , שנאמר בה ( בראשית יח ט ) הנה באהל . רבקה , שנאמר בה ( שם כד סז ) ויביאה יצחק האהלה . רחל ולאה , שנאמר בהן ( שם לא לג ) ויצא מאהל לאה וגו' : מנשים באהל תבורך . יעל . למה - הן ילדו וגידלו , ואם לא יעל הרי הרשע הזה בא ומאבדן , כך הוא בבראשית רבה ( מח טו ) . דבר אחר , אף יעל היתה יושבת אהלים , לפיכך הזכיר אותה בברכת אהלים :
<b style="color: gray;">מצודת דוד</b> תברך וגו' . לפי שאמרה לקלל יושבי מרוז , אמרה , אבל יעל תבורך מפי הנשים , על כי היא עזרה לישראל : מנשים באהל . רצה לומר , מפי נשים צדקניות וצנועות היושבות באהל , מפי הנשים האלה תבורך ותתקיים הברכה , עם שלא אמרה מלאך ה' כקללת מרוז :
<b style="color: gray;">רלב"ג</b> תבורך מנשים . אמנם יעל תהיה ברוכה כי עזרה להם בהריגת סיסרא ויותר מנשים שהן באהל תבורך או ירצה בזה שהיא תבורך מנשים שהן באהל ללמד תורה כמו דבורה ויהיה הרצון בזה כי קללת מרוז אמר מלאך ה' ואולם ברכת יעל אמרה דכורה על צד התפלה והברכה :
<h3>{כה}</h3>
מַ֥יִם שָׁאַ֖ל חָלָ֣ב נָתָ֑נָה בְּסֵ֥פֶל אַדִּירִ֖ים הִקְרִ֥יבָה חֶמְאָֽה׃
<b style="color: gray;">רש"י</b> חלב נתנה . לדעת אם לבו עליו שיבין בין טעם מים לטעם חלב , כן תרגם יונתן : בספל אדירים . בספל ששותין בו מים , שהמים נקראו 'אדירים' , שנאמר ( שמות טו י ) במים אדירים :
<b style="color: gray;">מצודת דוד</b> מים שאל . רצה לומר , הבינו חכמתה של יעל , כי סיסרא בקש מים , והיא נתנה לו חלב , כמו שכתוב למעלה ( ד ט ) , ותפתח את נאד החלב ותשקהו , וזהו בכדי להביא עליו תרדמה : בספל אדירים . ולמען יהא לבו בטוח בה ולא ירגיש בדבר , הקריבה לפניו חמאה בספל חשוב הראוי להאכיל בו אדירים וחשובים , למען יחשב אשר נפשו יקרה בעיניה , ולאדון יחשב לה :
<b style="color: gray;">מצודת ציון</b> בספל . באגן , והוא כלי מה , וכן ( לקמן ו לח ) מלא הספל מים : אדירים . רוצה לומר , גדולים וחשובים : חמאה . הוא שומן החלב :
<b style="color: gray;">רלב"ג</b> והנה ספרה על מה ברכה יעל וזה כי היא עשתה מעשיה בחכמה ובגבורה לעזור ישראל וזה שכאשר שאל סיסרא מים לשתות נתנה חלב לשכרו והקריבה לו חמאה בכלי גדול לשתות והרצון בחמאה חלב שמן שלא הוסרה ממנו החמאה כי הוא משכר יותר , והנה נכפל הלשון בזה , ומה שספר תחלה כי מנאד החלב השקתהו היה בזה האופן ר''ל שהוציאה ממנו בספל גדול אשר ישתו בו הגבורים :
<h3>{כו}</h3>
יָדָהּ֙ לַיָּתֵ֣ד תִּשְׁלַ֔חְנָה וִֽימִינָ֖הּ לְהַלְמ֣וּת עֲמֵלִ֑ים וְהָלְמָ֤ה סִֽיסְרָא֙ מָחֲקָ֣ה רֹאשׁ֔וֹ וּמָחֲצָ֥ה וְחָלְפָ֖ה רַקָּתֽוֹ׃
<b style="color: gray;">רש"י</b> להלמות עמלים . סיסרא , שהיה עמל ויגע : מחקה . לשון חיקוי : ומחצה . לשון מחץ : וחלפה . יוצא מצד אחר :
<b style="color: gray;">מצודת דוד</b> ידה וגו' . אבל בקשה נפשה והושיטה ידה השמאלית לקחת יתד האהל , וימינה הושיטה לקחת המקבת הקרוי 'הלמות עמלים' , על שם שהאנשים עמלים במלאכה ומכים בו לעשות מלאכתן : והלמה סיסרא . הכתה ושברה את סיסרא והסירה ראשו , ונגעה אותו בהכאה ופציעה , ועם היתד 'חלפה רקתו' מעבר אל עבר :
<b style="color: gray;">מצודת ציון</b> ליתד . הוא המסמר : להלמות . ענין הכאה : עמלים . מלשון עמל וטורח : מחקה ראשו . הסירה ראשו , בדברי רבותינו זכרונם לברכה ( בבא בתרא פט א ) אין מוחקין במקום שגודשין , ורצונו לומר אין מעבירין דבר מה על המדה , להסיר הגודש : ומחצה . ענין נגוע ומוכה , כמו ( תהלים קי ו ) מחץ ראש : וחלפה . ענין העברה מעבר לעבר , כמו ( ישעיהו ח ח ) וחלף ביהודה : רקתו . הוא המקום שאצל העין :
<b style="color: gray;">רלב"ג</b> ידה ליתד תשלחנה . והנה כחתיה המנהיגים הגוף תשלחנ' ידה השמאלית ליתד ושלחו ימינה למה שהולמים ומכין בו העמלים במלאכות רבות העמל והכתה סיסרא בראשו עד שהפסידה ופרדה החבור אשר בו והכתה ביתד ועברה היתד רקתו או כרתה רקתו :
<h3>{כז}</h3>
בֵּ֣ין רַגְלֶ֔יהָ כָּרַ֥ע נָפַ֖ל שָׁכָ֑ב בֵּ֤ין רַגְלֶ֙יהָ֙ כָּרַ֣ע נָפָ֔ל בַּאֲשֶׁ֣ר כָּרַ֔ע שָׁ֖ם נָפַ֥ל שָׁדֽוּד׃
<b style="color: gray;">מצודת דוד</b> בין רגליה כרע . לפניה כרע על כרעיו , ומיד נפל לארץ ונשאר שוכב ולא הוסיף לקום , ורצה לומר , במהירות רב הומת , וכפלה הדבר לחזוק , וכדרך השיר : באשר כרע . במקום שכרע , שם נפל סיסרא הנאבד והנבוז , כי לא היה יכול להתחזק עוד אחר הכריעה , וזהו ממליצת השיר , כי באמת לא כרע ולא נפל :
<b style="color: gray;">מצודת ציון</b> כרע . ענין נפילה על הברכים : שדוד . נבוז ונאבד , כמו ( שם לג א ) ואתה לא שדוד :
<b style="color: gray;">רלב"ג</b> בין רגליה כרע נפל . ר''ל כי בחכמתה סבבה שנפל ונרדם לפניה : ובאשר כרע שם נפל שדוד . ר''ל כי תכף שנפל שדדתהו והמיתתהו יעל :
<h3>{כח}</h3>
בְּעַד֩ הַחַלּ֨וֹן נִשְׁקְפָ֧ה וַתְּיַבֵּ֛ב אֵ֥ם סִֽיסְרָ֖א בְּעַ֣ד הָֽאֶשְׁנָ֑ב מַדּ֗וּעַ בֹּשֵׁ֤שׁ רִכְבּוֹ֙ לָב֔וֹא מַדּ֣וּעַ אֶֽחֱר֔וּ פַּעֲמֵ֖י מַרְכְּבוֹתָֽיו׃
<b style="color: gray;">רש"י</b> ותיבב . לשון דבור , כמו ( ישעיהו יז יט ) ניב שפתים . ורבותינו פירשוהו ( ראש השנה לג ב ) לשון גניחה , כתרועה , דמתרגמינן 'יבבא' ( ויקרא כג כד ) . ואני אומר : לשון ראייה , כמו ( זכריה ב ב ) בבת עיני , וכן חברו מנחם : אשנב . חלון :
<b style="color: gray;">מצודת דוד</b> בעד החלון . חזרה לספר בשירתה אשר אם סיסרא נשקפה בעד החלון לראות אם בא מרכבת בנה , ובראותה כי איננו תילל במר נפש , ומשקפת תמיד בעד האשנב ואומרת , מדוע בשש רכבו לבוא מדוע אחרו וכו' , וכפלה הדבר כדרך המיילל מכאב לב :
<b style="color: gray;">מצודת ציון</b> בעד . נגד : נשקפה . ענין הבטה , כמו ( בראשית כו ט ) וישקף אבימלך , ואמר בלשון גפעל , על כי גם היא נשקפה למביטים בה : ותיבב . ענין יללה , כי ( במדבר י ה ) תרועה , תרגם אונקלוס : יבבא , וקול התרועה היא כיללה : האשנב . הוא כעין חלון , כמו ( משלי ז ו ) בעד אשנבי נשקפתי : בשש . ענין איחור , כמו ( שמות לב א ) בשש משה : פעמי . צעדה והלוך , כמו ( תהלים פה יד ) וישם לדרך פעמיו :
<b style="color: gray;">רלב"ג</b> הנה אם סיסרא נשקפה בעד החלון והילילה בדמיון תרועה והיתה אומרת מה הסבה שיהיה בושש רכב סיסרא לבוא :
<h3>{כט}</h3>
חַכְמ֥וֹת שָׂרוֹתֶ֖יהָ תַּעֲנֶ֑ינָּה אַף־הִ֕יא תָּשִׁ֥יב אֲמָרֶ֖יהָ לָֽהּ׃
<b style="color: gray;">רש"י</b> חכמות שרותיה תענינה . החכמות שבשרותיה , לכך נקוד חי''ת פת''ח , חכמות שהוא שם דבר נקוד חט''ף קמ''ץ , כמו ( משלי יד א ) ראמות לאויל חכמות , וזה נקוד חכמות , וכן ( שם יד א ) חכמות נשים בנתה ביתה , חכמות שבנשים : תענינה . דגשות של נו''ן משמשת במקום נו''ן שלישית , ופתרונו תענינה אותה , דגשות נו''ן משמשת במקום 'אותה' , כמו ( ויקרא ו יד ) מרבכת תביאנה : אף היא תשיב אמריה . תנחומין לעצמה : מה אני מתמה תמיה על עכוב בני :
<b style="color: gray;">מצודת דוד</b> חכמות שרותיה . החכמות אשר בשרותיה כל אחת תשיב לנחמה , ואף היא כאחת מהן תשיב אמריה לעצמה :
<b style="color: gray;">מצודת ציון</b> תענינה . כל אחת תענה ותשיב :
<b style="color: gray;">רלב"ג</b> והנה החכמות שבשרותיה היו עונות אותה וגם היא בעצמה היתה משיבה לדבריה ואומרת מה שאומרת החכמות ההן והוא כי סבת איחורו הוא שאם ימצאו שלל שיחלקוהו :
<h3>{ל}</h3>
הֲלֹ֨א יִמְצְא֜וּ יְחַלְּק֣וּ שָׁלָ֗ל רַ֤חַם רַחֲמָתַ֙יִם֙ לְרֹ֣אשׁ גֶּ֔בֶר שְׁלַ֤ל צְבָעִים֙ לְסִ֣יסְרָ֔א שְׁלַ֥ל צְבָעִ֖ים רִקְמָ֑ה צֶ֥בַע רִקְמָתַ֖יִם לְצַוְּארֵ֥י שָׁלָֽל׃
<b style="color: gray;">רש"י</b> הלא ימצאו יחלקו שלל . והוא מעכבן : רחמתים לראש גבר . מענים נשים יפות בישראל , וכל איש מהם יש לו במטתו שתים ושלש נשים :
<b style="color: gray;">מצודת דוד</b> הלא ימצאו . רצה לומר , וזאת דברי נחמתן , כי תאמרנה , הלא הון רב ימצאו בישראל , ושמה יחלקו ביניהם את השלל , ולזה הם מאחרים לבוא : רחם וגו' . אף כל אחד יקח בשלל , עלמה או שתי עלמות : שלל צבעים . השלל מבגדים צבועים החשובים ביותר יהיו נתונים לסיסרא על היותו שר הצבא . וחוזרת ומפרשת שזהו השלל מבגדים צבועים המרוקם אשר יתדמו בשני עבריהם , אבל צבע רקמתים שאינם מתדמים בשני עבריהם החשוב עוד יותר ויותר , יחולק לכל בעלי השלל לכרוך בו הצואר לנוי , כי מתחלה עשויים הם לכך ואינם ראויים לתשמיש אחר , ולזה יחולק לכולם , ואם כן בעבור כל זה המה מתאחרים לבוא :
<b style="color: gray;">מצודת ציון</b> רחם רחמתים . רוצה לומר , עלמה ושתי עלמות , וקראן בלשון בזיון , על שם הרחם : לראש גבר . רוצה לומר , לכל איש : רקמה . מעשה רוקם בהרבה מיני צבעים : רקמתים . רוצה לומר , בשתי פנים , בהעבר מזה ובהעבר מזה , וחלוקה זה מזה , והוא כמו מעשה חושב :
<b style="color: gray;">רלב"ג</b> רחם רחמתים . ולהיות פרוצים בעריות הקדימו בספור שלל העריות אולי השיג כל אחד מהן נערה אחת או שתים ולסיסרא ג''כ יתנו שלל בגדי הצבעונים הנכבדים שלל בגדי צבעונים שהם מרוקמים ובגדי צבע רקומים משני עבריהם ויחלקם סיסרא לצוארי בעלי השלל והם אנשי החיל הבאים עמו :
<h3>{לא}</h3>
כֵּ֠ן יֹאבְד֤וּ כָל־אוֹיְבֶ֙יךָ֙ יְהוָ֔ה וְאֹ֣הֲבָ֔יו כְּצֵ֥את הַשֶּׁ֖מֶשׁ בִּגְבֻרָת֑וֹ וַתִּשְׁקֹ֥ט הָאָ֖רֶץ אַרְבָּעִ֥ים שָׁנָֽה׃
<b style="color: gray;">רש"י</b> כן יאבדו . דבורה אמרה : תנחומין של הבל הן לה , כן יאבדו כל אויביך ה' , כאשר אבד הוא : ואהביו כצאת השמש בגברתו . לעתיד לבא , ( ישעיהו ל כו ) שבעתים כאור שבעת הימים , שהיא על אחת שלש מאות וארבעים ושלש כמספר ארבעים ותשע שביעיות : ותשקט הארץ . אין זה מדברי דבורה אלא מדברי כותב הספר :
<b style="color: gray;">מצודת דוד</b> כן יאבדו . אמרה דבורה , הנה תנחומין של הבל היו , והלואי 'כן יאבדו כל אויביך' , אתה ה' , כאשר נאבד סיסרא : ואהביו . אבל אוהבי ה' יהיו כצאת השמש בבוקר שהולך ומאיר בכל פעם יותר עד שהוא בגבורתו , שהוא חצי היום , כן יהיו אוהבי ה' הולכים וחזקים עד אשר יהיו בגובהי המעלה : ותשקט וגו' . אין זה מדברי השירה אלא המה דברי כותב הספר : ארבעים שנה . עד כלות ארבעים שנה מזמן התחלת השעבוד :
<b style="color: gray;">רלב"ג</b> והתפללה דבורה ואמרה כן יאבדו כל אויבי ה' כמו שאבד סיסרא ואוהבי השם יתעלה יהיו כצאת השמש בגבורתו שאורו הולך ומתחזק עד נכון היום , והרצון באמרו בגבורתו בראש תקופת תמוז כי אז יראה אורו יותר חזק והחום המגיע ממנו הוא יותר חזק ויהיה הולך ומתחזק עד חצי היום , ושקטה הארץ עד שלמות ארבעים שנה מעת התחלת השעבוד ולזה יהיה זמן ההשקט עשרים שנה . ואולם התועלות המגיעות מזה הספור הם אלו . הראשון הוא להודיע כי השם יתעלה לא יעשה המופתים רק לעת הצורך ולזה צוה ברק למשוך בהר תבור עשרת אלפי איש מבני נפתלי ומבני זבולון ולא משכם שם השם יתברך כמו שמשך אל נחל קישון סיסרא ורכבו והמונו וזה כי משיכת בני ישראל בהר תבור היה אפשר שישלם בזולת עשיית המופת וכבר ביארנו הסיבה בזה בספר מ''י . השני הוא להודיע כי כשיעשה הש''י המופתים יסבב עליהם הסבות אשר עמם יהיה יותר מעט מהזרות במופת ההוא אצל הטבע ולזה התחכם הש''י להביא בני ישראל בהר תבור והעתיק שם סיסרא ועמו אל נחל קישון לרדוף אחרי ברק ועמו וסבב עם זה שרבו מי הנחל עד שטבעו בו רבים מבני החיל ונתקבצו בזה סבות רבות אל שינצחום ברק ועמו , הא' היא הבהלה שהבהילום מי הנחל והב' כי ברק ועמו היו יורדים אליה' ולזה היו עליונים וזה ממה שיוסיף להם חוזק על סיסרא ועמו וידמה שנתחברה שם סבה שלישית והיא שכבר היה אור השמש נכח פני סיסרא ועמו והיה משים סנוירים בעיניהם ולזה אמרה דבורה כי הכוכבים ממסלותם נלחמו עם סיסרא . השלישי הוא להודיע אמתת הנבואה אף על פי שהיתה ע''י אשה כי לא נפל דבר ממה שיעדה דבורה בזה הספור , והנה לפרסום אמתת הנבואה אז נסכמו ישראל ללכת במתי מעט ובכלי מלחמה מעטים להלחם עם סיסרא ורכבו והמונו עם תכלית כחו וגבורתו ורבוי כלי המלחמה אשר להם . הרביעי הוא להודיע כי בתחבולות ראוי שיתנהג האדם להגיע אל תכלי' כוונתו ולזה ספר כי יעל מפני רצותה שיפול סיסרא בידה הראת לו כי היא חפצה מאד בהצלתו וכסתה אותו כדי שלא יראוהו שם העוברים והשבים וסבבה עם זה ששכרה אותו ונרדם עם המופת והיה נקל לה להורגו . החמישי הוא להודיע כי ביום טובה ראוי להיות בטוב ולזה ראוי למצליח בעת אשר יש לאל ידו שיסבב שתגיע לו ההצלחה ביותר שלם שבפנים ולא יקצר מזה הלא תראה כי ברק אע''פ שראה שנפל כל מחנה סיסרא לפי חרב לא נשאר עד אחד השתדל בתכלית מה שאפשר על הריגת סיסרא פן ישוב אל אדוניו וישיב להרע לישראל . הששי הוא להודיע לתת תודה לש''י על מה שגמל מהטובות כי עם שזה כבר ראו הנה בו תועלת להביא האנשים להאמין שכל הטובות באו מאתו ולזה שרה דבורה השירה הזאת ונתנה תודה לשם יתעלה כעל כל אשר גמלנו . השביעי הוא להודיע שראוי לכל אדם שיאמין ביעודי הנבואה ולזה נתגנו אשר לא באו לעזרת ה' בגבורים כנגד מחנה סיסרא ונתקללו יושבי מרוז מאת השם יתברך . השמיני הוא לפרסם גנות האומות ההם והיותם פרוצים בעריות ולזה הקדימה אם סיסרא בספור הצלחת סיסרא רחם רחמתים לראש גבר וכבר פרסמה התורה ג''כ ממנהגיהם הפחותים עוד ספר ששבו בני ישראל לעשות הרע בעיני ה' אחר מות דבורה ולזה נתנם השם ביד מדין ז' שנים ותקפה יד מדין מאד על ישראל עד שהוצרכו לעשות להם בהרים מנהרות והן מערות שיש בהן כמו חלונות תכנס מהן אורה במערה , ואפשר שהרצון יהיה במנהרות אבוקות בעלות אור גדול והיה זה כן כי כשהיו רואין ההרים שבאו בני מדין היו עושין באבוקות ההן סימן שירגישו בו ישראל ויתחבאו הם ויסתירו מקניהם וקנינם עד שבזה הדרך היתה מגעת בקלות ההודעה הזאת לישראל בעשותם הסימן הזה להם מהר אל הר והיה אפשר שיצילו מאויביהם דברים רבים ועכ''ז עשו מערו' להתחבא שם בקלות ומצדות שהם בניינים חזקים להמלט שם מאויביהם לא שישבו תמיד במערות ובמצודות כי היה בלתי אפשר שישלם להם חיותם בזה האופן כי לא יזרעו ולא יאספו תבואה , ואחר זה ביאר מה הכריחם לעשות המנהגות והמערות והמצדות והוא מה שהיו משחיתים בני מדין תבואותיהם ומקניהם , ויהי כי צר להם מאד מפני מדין צעקו אל ה' ושבו אליו שיושיעם מידם , והנה שלח הש''י נביאו אז לבני ישראל והודיעם כי עונותיהם הטו שיפלו ביד מדין כי הם סרו מאחרי ה' ועבדו אלהים אחרים אלהי האמורי אשר בארצם עם רוב הטובות שחנן הש''י אותם וידמה שזה הנביא היה פנחס כמו שזכרו רז''ל בפנחס בימי דוד שהגיד הכתוב כי לפנים ה' עמו והנה חיה זמן ארוך מאד ולזה אמרו כי פנחס הוא אליהו כי כבר התבאר שאליהו ג''כ חיה שנים רבות וכבר יעד מלאכי שהש''י יביאהו בימי הגאולה אמר הנה אנכי שולח לכם את אליה הנביא וגו' ואין לאומר שיאמר שכבר מת אליהו קודם שהתנבא אלישע כמו שאמר כי היום אדוניך לוקח מאתך וזה שכבר מצאנו שהגיע מכתב מאליהו אחר זה כמו שנבאר שם בע''ה בספר דברי הימים ובספר מלכים :
<h2>שופטים פרק-ו</h2>
<h3>{א}</h3>
וַיַּעֲשׂ֧וּ בְנֵי־יִשְׂרָאֵ֛ל הָרַ֖ע בְּעֵינֵ֣י יְהוָ֑ה וַיִּתְּנֵ֧ם יְהוָ֛ה בְּיַד־מִדְיָ֖ן שֶׁ֥בַע שָׁנִֽים׃
<b style="color: gray;">רש"י</b> ויעשו הרע . עד כאן נאמר 'ויוסיפו' , שהיה נצבר חטא על חטא , אבל בשירה זו נמחל להם כל אשר עשו , ועכשיו מתחילין לחטוא , כך נדרש באגדת תהלים ( מדרש תהלים יח ו ) :
<h3>{ב}</h3>
וַתָּ֥עָז יַד־מִדְיָ֖ן עַל־יִשְׂרָאֵ֑ל מִפְּנֵ֨י מִדְיָ֜ן עָשֽׂוּ לָהֶ֣ם ׀ בְּנֵ֣י יִשְׂרָאֵ֗ל אֶת־הַמִּנְהָרוֹת֙ אֲשֶׁ֣ר בֶּֽהָרִ֔ים וְאֶת־הַמְּעָר֖וֹת וְאֶת־הַמְּצָדֽוֹת׃
<b style="color: gray;">רש"י</b> המנהרות . ( תרגום : ) מטמוריתא , ובלשון לע''ז : וודו''ש , ועל שם שעושין בהם מאור קטן במקום שאין ניכר קוראן מנהרות , לויישיט''ש בלע''ז : מערות . גרוטי''ה בלע''ז : מצדות . פליישדי''ץ בלע''ז , על שם שעושים ביערים על ידי הפלת האילנות סביב סביב :
<b style="color: gray;">מצודת דוד</b> מפני מדין . להסתיר עצמן מפניהם :
<b style="color: gray;">מצודת ציון</b> ותעז . מלשון עז וחזק : המנהרות . ענין אורה , כמו ( איוב ג ד ) ואל תופע עליו נהרה , והם מערות ולהם חלון יבוא בו אור היום : המצדות . מבצרים חזקים , כמו ( שמואל ב ה ז ) מצדת ציון :
<h3>{ג}</h3>
וְהָיָ֖ה אִם־זָרַ֣ע יִשְׂרָאֵ֑ל וְעָלָ֨ה מִדְיָ֧ן וַֽעֲמָלֵ֛ק וּבְנֵי־קֶ֖דֶם וְעָל֥וּ עָלָֽיו׃
<b style="color: gray;">מצודת דוד</b> והיה אם זרע . רצה לומר , כאשר זרע והתחיל לצמוח :
<b style="color: gray;">מצודת ציון</b> אם . כאשר :
<h3>{ד}</h3>
וַיַּחֲנ֣וּ עֲלֵיהֶ֗ם וַיַּשְׁחִ֙יתוּ֙ אֶת־יְב֣וּל הָאָ֔רֶץ עַד־בּוֹאֲךָ֖ עַזָּ֑ה וְלֹֽא־יַשְׁאִ֤ירוּ מִֽחְיָה֙ בְּיִשְׂרָאֵ֔ל וְשֶׂ֥ה וָשׁ֖וֹר וַחֲמֽוֹר׃
<b style="color: gray;">מצודת דוד</b> יבול הארץ . צמחי התבואות : עד בואך עזה . מתחלת הגבול עד אשר תבוא אל עזה , וכאלו ידבר לנוכח מול האדם היודע המקום :
<b style="color: gray;">מצודת ציון</b> יבול . צמח האדמה , כמו ( תהלים סז ז ) ארץ נתנה יבולה : מחיה . ענייני צורך חיי הבריות , כמו ( בראשית מה ה ) למחיה שלחני :
<h3>{ה}</h3>
כִּ֡י הֵם֩ וּמִקְנֵיהֶ֨ם יַעֲל֜וּ וְאָהֳלֵיהֶ֗ם (יבאו) [וּבָ֤אוּ] כְדֵֽי־אַרְבֶּה֙ לָרֹ֔ב וְלָהֶ֥ם וְלִגְמַלֵּיהֶ֖ם אֵ֣ין מִסְפָּ֑ר וַיָּבֹ֥אוּ בָאָ֖רֶץ לְשַׁחֲתָֽהּ׃
<b style="color: gray;">רש"י</b> הם ומקניהם . לרעות את התבואה :
<b style="color: gray;">מצודת ציון</b> כדי ארבה . כארבה , ומלת 'די' , יורה ענין רבוי :
<h3>{ו}</h3>
וַיִּדַּ֧ל יִשְׂרָאֵ֛ל מְאֹ֖ד מִפְּנֵ֣י מִדְיָ֑ן וַיִּזְעֲק֥וּ בְנֵֽי־יִשְׂרָאֵ֖ל אֶל־יְהוָֽה׃
<b style="color: gray;">מצודת ציון</b> וידל . מלשון דל ועני :
<h3>{ז}</h3>
וַיְהִ֕י כִּֽי־זָעֲק֥וּ בְנֵֽי־יִשְׂרָאֵ֖ל אֶל־יְהוָ֑ה עַ֖ל אֹד֥וֹת מִדְיָֽן׃
<b style="color: gray;">מצודת ציון</b> אדות . תרגומו : עסק :
<h3>{ח}</h3>
וַיִּשְׁלַ֧ח יְהוָ֛ה אִ֥ישׁ נָבִ֖יא אֶל־בְּנֵ֣י יִשְׂרָאֵ֑ל וַיֹּ֨אמֶר לָהֶ֜ם כֹּה־אָמַ֥ר יְהוָ֣ה ׀ אֱלֹהֵ֣י יִשְׂרָאֵ֗ל אָנֹכִ֞י הֶעֱלֵ֤יתִי אֶתְכֶם֙ מִמִּצְרַ֔יִם וָאֹצִ֥יא אֶתְכֶ֖ם מִבֵּ֥ית עֲבָדִֽים׃
<b style="color: gray;">רש"י</b> איש נביא . זה הנביא הוא פנחס , ב''סדר עולם'' ( פרק ב ) :
<b style="color: gray;">רלב"ג</b> ויש לשואל לשאול אחר שהיה זה הנביא קיים איך לא הוכיח ישראל כל ימיו ולמה הוצרכו לנבואת דבורה , וידמה שנאמר בהיתר זה הספק שהוא לא היה מתנבא רק לעתים רחוקים ולא היה בו כח יתישר בו להנהיג העם ולזה ג''כ תמצא כזה המקום שהוצרך למנות גדעון על פועל מלחמת מדין ואפשר כי כמו שהיה אליהו פעם נראה ופעם נעלם כשישאהו רוח השם אל מקום רחוק כך היה הענין בפנחס ולזאת הסכה לא שמש בכהונה גדולה כל ימיו אבל שמשו בניו ובני בניו ובני בני בניו דורות רבי' והוא עדיין קיים כמו שיתבאר בספר דברי הימים וזה כי הוא היה קיים בימי דוד כמו שאמר ופנחס בן אלעזר בן אהרן הכהן נגיד היה עליהם לפנים ה' עמו ולא ימצא בזדע אהרן אחר שיקרא שמו פנחס בן אלעזר בן אהרן כמו שמבואר שם בספר תולדותם :
<h3>{ט}</h3>
וָאַצִּ֤ל אֶתְכֶם֙ מִיַּ֣ד מִצְרַ֔יִם וּמִיַּ֖ד כָּל־לֹחֲצֵיכֶ֑ם וָאֲגָרֵ֤שׁ אוֹתָם֙ מִפְּנֵיכֶ֔ם וָאֶתְּנָ֥ה לָכֶ֖ם אֶת־אַרְצָֽם׃
<b style="color: gray;">מצודת דוד</b> כל לחציכם . הם מלכי כנען אשר לחצו אתכם בהלחמם עמכם :
<b style="color: gray;">מצודת ציון</b> לחציכם . ענין דחק :
<h3>{י}</h3>
וָאֹמְרָ֣ה לָכֶ֗ם אֲנִי֙ יְהוָ֣ה אֱלֹהֵיכֶ֔ם לֹ֤א תִֽירְאוּ֙ אֶת־אֱלֹהֵ֣י הָאֱמֹרִ֔י אֲשֶׁ֥ר אַתֶּ֖ם יוֹשְׁבִ֣ים בְּאַרְצָ֑ם וְלֹ֥א שְׁמַעְתֶּ֖ם בְּקוֹלִֽי׃
<b style="color: gray;">מצודת דוד</b> ולא שמעתם בקולי . כאומר , בעבור זה באה הרעה עליכם :
<h3>{יא}</h3>
וַיָּבֹ֞א מַלְאַ֣ךְ יְהוָ֗ה וַיֵּ֙שֶׁב֙ תַּ֤חַת הָֽאֵלָה֙ אֲשֶׁ֣ר בְּעָפְרָ֔ה אֲשֶׁ֥ר לְיוֹאָ֖שׁ אֲבִ֣י הָֽעֶזְרִ֑י וְגִדְע֣וֹן בְּנ֗וֹ חֹבֵ֤ט חִטִּים֙ בַּגַּ֔ת לְהָנִ֖יס מִפְּנֵ֥י מִדְיָֽן׃
<b style="color: gray;">רש"י</b> אבי העזרי . מבני אביעזר בן גלעד בן מנשה : וגדעון בנו . אביו היה חובטן והוא כוברן , אמר לו : אבא , זקן אתה ואם יבאו המדינים לא תוכל לנוס , לך אתה ואני אחבט : בגת . בקורות בית הבד :
<b style="color: gray;">מצודת דוד</b> אשר ליואש . 'האלה' היתה של יואש , שהיה מבני אביעזר , מבני מנשה : להניס . רצה לומר , להבריח ולהטמין :
<b style="color: gray;">מצודת ציון</b> האלה . שם אילן מה : חבט . ענין דישה במקל , כמו ( ישעיהו כח כז ) במטה יחבט קצח : בגת . מקום דריכת הענבים נקרא גת : להניס . להבריח :
<b style="color: gray;">רלב"ג</b> ויבא מלאך ה' . הוא הנביא שזכד כי הנביא יקרא מלאך ה' כאמרו ויבא חגי מלאך ה' ולזה נראה לגדעון בהקיץ בהשתמש חושיו על מנהגם , והנה נתעכב שם הנביא עד שנראה לגדעון אמר לו כי ה' צוהו , והנה קראו גבור חיל כי כן היה כמו שאמר לו זבח וצלמונע קום אתה ופגע בנו כי כאיש גבורתו , והנה הרחיק גדעון שהיה ה' עמו לראותו שפלות ישראל וכי נטשם ה' בכף מדין :
<h3>{יב}</h3>
וַיֵּרָ֥א אֵלָ֖יו מַלְאַ֣ךְ יְהוָ֑ה וַיֹּ֣אמֶר אֵלָ֔יו יְהוָ֥ה עִמְּךָ֖ גִּבּ֥וֹר הֶחָֽיִל׃
<b style="color: gray;">רש"י</b> ה' עמך גבור החיל . שנתן לך כח כזה :
<b style="color: gray;">מצודת ציון</b> החיל . ענין כח :
<h3>{יג}</h3>
וַיֹּ֨אמֶר אֵלָ֤יו גִּדְעוֹן֙ בִּ֣י אֲדֹנִ֔י וְיֵ֤שׁ יְהוָה֙ עִמָּ֔נוּ וְלָ֥מָּה מְצָאַ֖תְנוּ כָּל־זֹ֑את וְאַיֵּ֣ה כָֽל־נִפְלְאֹתָ֡יו אֲשֶׁר֩ סִפְּרוּ־לָ֨נוּ אֲבוֹתֵ֜ינוּ לֵאמֹ֗ר הֲלֹ֤א מִמִּצְרַ֙יִם֙ הֶעֱלָ֣נוּ יְהוָ֔ה וְעַתָּה֙ נְטָשָׁ֣נוּ יְהוָ֔ה וַֽיִּתְּנֵ֖נוּ בְּכַף־מִדְיָֽן׃
<b style="color: gray;">רש"י</b> ויש ה' עמנו . ואם יש ה' עמנו , למה מצאתנו וגו' : אשר ספרו לנו אבותינו . פסח היה , אמר לו : אמש הקרני אבא את ההלל , ושמעתיו שהיה אומר ( תהלים קיד א ) : בצאת ישראל ממצרים , 'ועתה נטשנו' , אם צדיקים היו אבותינו , יעשה לנו בזכותם , ואם רשעים היו , כשם שעשה להם נפלאותיו חנם כן יעשה לנו , ואיה כל נפלאותיו :
<b style="color: gray;">מצודת דוד</b> בי אדני . בקש ממנו להשיבו על דבריו , ואמר לו , ואם אמת שיש ה' עמנו , למה אם כן מצא אותנו הרעה , 'ואיה כל נפלאותיו' , וכי כלו : ועתה נטשנו . ואיך אם כן תאמר שה' עמי :
<b style="color: gray;">מצודת ציון</b> בי . ענין בקשה : מצאתנו . מצאה אותנו : נטשנו . עזבנו :
<h3>{יד}</h3>
וַיִּ֤פֶן אֵלָיו֙ יְהוָ֔ה וַיֹּ֗אמֶר לֵ֚ךְ בְּכֹחֲךָ֣ זֶ֔ה וְהוֹשַׁעְתָּ֥ אֶת־יִשְׂרָאֵ֖ל מִכַּ֣ף מִדְיָ֑ן הֲלֹ֖א שְׁלַחְתִּֽיךָ׃
<b style="color: gray;">רש"י</b> ויפן אליו . הקדוש ברוך הוא בעצמו : בכחך זה . בכח הזכות הזה שלמדת סניגוריא על בני , כך דרש רבי תנחומא ( מדרש תנחומא שופטים ד ) :
<b style="color: gray;">מצודת דוד</b> ה' . רצה לומר , מלאך ה' : בכחך זה . רצה לומר , בכח זה הזכות אשר למדת סניגוריא על ישראל , תוכל להושיעם : הלא שלחתיך . ועשה השליחות :
<b style="color: gray;">מצודת ציון</b> הלא . המלה ההיא יורה על הזרוז :
<b style="color: gray;">רלב"ג</b> ויפן אליו ה' . הוא מלאך ה' שזכר והוא ע''ד ויאמר ה' לה שאמרו רבותינו שכבר היה זה על ידי שם , והנה אמר דבריו כאילו השם ידבר כי הנביא ידבר בשם שולחו ואפשר שיאמר אומר שזה הענין היה במראה הנבואה אלא שאנחנו לא הסכמנו לפרש זה ע''ד הנבואה בזה האופן כי ראשית הספור מורה שזה הספור היה בהקיץ ולא נראה לנו שנשים מדרגת גדעון בנבוא' בזה האופן ר''ל שהגיעה לו הנבואה בהקיץ ועוד שאין מדרך הנביא שבא לו הנבואה פעמים רבות שישאל אות מהש''י שיקים לו יעודו כמו שמצאנו גדעון אחר זה שאמר אם ישך מושיע בידי את ישראל וגו' וזה מבואר מאד למי שידע ענין הנבואה , והנה אמר לו הנביא לך בכחך זה ידמה כי נתחדש לגדעון מאז כח נוסף על הכח שהיה לו קודם זה כדמיון מה שאמר לשאול שיתחדש לו לב אחר ובאופן שנזכר דמיון זה בדוד אחרי המשחו למלך על יד שמואל וידמה שאביו היה שר האלף ממה שאמר גדעון הנה אלפי הדל במנשה ולזה היה כח ליואש אשר יריב לו יומת עד הבקר :
<h3>{טו}</h3>
וַיֹּ֤אמֶר אֵלָיו֙ בִּ֣י אֲדֹנָ֔י בַּמָּ֥ה אוֹשִׁ֖יעַ אֶת־יִשְׂרָאֵ֑ל הִנֵּ֤ה אַלְפִּי֙ הַדַּ֣ל בִּמְנַשֶּׁ֔ה וְאָנֹכִ֥י הַצָּעִ֖יר בְּבֵ֥ית אָבִֽי׃
<b style="color: gray;">רש"י</b> הנה אלפי . האלף שאני נמנה בו להיות תחת שר האלף , הוא האלף הדל בכל אלפי מנשה :
<b style="color: gray;">מצודת דוד</b> אלפי . האלף שבית אבי נמנה בו , הוא הגרוע מכולן , ואנכי הוא הקטן שבבית אבי , ומי ישמע לי ללכת אחרי :
<h3>{טז}</h3>
וַיֹּ֤אמֶר אֵלָיו֙ יְהוָ֔ה כִּ֥י אֶהְיֶ֖ה עִמָּ֑ךְ וְהִכִּיתָ֥ אֶת־מִדְיָ֖ן כְּאִ֥ישׁ אֶחָֽד׃
<b style="color: gray;">מצודת דוד</b> כי אהיה עמך . והכל ישמעו לך : כאיש אחד . רצה לומר , מהרה ובקלות :
<h3>{יז}</h3>
וַיֹּ֣אמֶר אֵלָ֔יו אִם־נָ֛א מָצָ֥אתִי חֵ֖ן בְּעֵינֶ֑יךָ וְעָשִׂ֤יתָ לִּי֙ א֔וֹת שָׁאַתָּ֖ה מְדַבֵּ֥ר עִמִּֽי׃
<b style="color: gray;">רש"י</b> שאתה . כמו שאתה :
<b style="color: gray;">מצודת דוד</b> אות . איזה מופת ופלא לדעת אשר אתה מלאך ה' מדבר עמי , כי לא היה רגיל בנבואה וחשב פן אין זה נבואה :
<h3>{יח}</h3>
אַל־נָ֨א תָמֻ֤שׁ מִזֶּה֙ עַד־בֹּאִ֣י אֵלֶ֔יךָ וְהֹֽצֵאתִי֙ אֶת־מִנְחָתִ֔י וְהִנַּחְתִּ֖י לְפָנֶ֑יךָ וַיֹּאמַ֕ר אָנֹכִ֥י אֵשֵׁ֖ב עַ֥ד שׁוּבֶֽךָ׃
<b style="color: gray;">מצודת דוד</b> והנחתי לפניך . ועשה לי בה אות :
<b style="color: gray;">מצודת ציון</b> תמש . ענין הסרה , כמו ( יהושע א ח ) לא ימוש ספר התורה :
<b style="color: gray;">רלב"ג</b> אל נא תמוש מזה עד בואי אליך . זה גם כן לעד שזה הענין היה בהקיץ כמו הענין שנראה במלאך ה' כמנוח ואשתו כמו שאנחנו עתידים לבאר שם בגזרת האל , והנה גדעון שאל אות שיכיר ממנו שהוא בא במלאכות ה' כדי שיוכל לסמוך על דבריו :
<h3>{יט}</h3>
וְגִדְע֣וֹן בָּ֗א וַיַּ֤עַשׂ גְּדִֽי־עִזִּים֙ וְאֵיפַת־קֶ֣מַח מַצּ֔וֹת הַבָּשָׂר֙ שָׂ֣ם בַּסַּ֔ל וְהַמָּרַ֖ק שָׂ֣ם בַּפָּר֑וּר וַיּוֹצֵ֥א אֵלָ֛יו אֶל־תַּ֥חַת הָאֵלָ֖ה וַיַּגַּֽשׁ׃
<b style="color: gray;">רש"י</b> קמח מצות . למדנו שפסח היה , יום תנופת העומר , לכך נאמר ( לקמן ז יג ) והנה צליל לחם שעורים מתהפך וגו' : והמרק . והרוטב :
<b style="color: gray;">מצודת דוד</b> בא . אל הבית : ויעש . רצה לומר , תקן ובשל : ויגש . הגיש אליו המנחה הזאת :
<b style="color: gray;">מצודת ציון</b> ואיפת . שם מדה בת שלש סאים : בסל . שס כלי מה : והמרק . הרוטב , כמו ( ישעיהו סה ד ) ומרק פגלים : בפדור . הוא דוד נחושת , כעין יורה , וכן ( במדבר יא ח ) ובשלו בפרור :
<h3>{כ}</h3>
וַיֹּ֨אמֶר אֵלָ֜יו מַלְאַ֣ךְ הָאֱלֹהִ֗ים קַ֣ח אֶת־הַבָּשָׂ֤ר וְאֶת־הַמַּצּוֹת֙ וְהַנַּח֙ אֶל־הַסֶּ֣לַע הַלָּ֔ז וְאֶת־הַמָּרַ֖ק שְׁפ֑וֹךְ וַיַּ֖עַשׂ כֵּֽן׃
<b style="color: gray;">מצודת דוד</b> הלז . שהיה לפניהם : שפוך . על הסלע :
<b style="color: gray;">מצודת ציון</b> הלז . הזה , כמו ( בראשית כד סה ) מי האיש הלזה :
<h3>{כא}</h3>
וַיִּשְׁלַ֞ח מַלְאַ֣ךְ יְהוָ֗ה אֶת־קְצֵ֤ה הַמִּשְׁעֶ֙נֶת֙ אֲשֶׁ֣ר בְּיָד֔וֹ וַיִּגַּ֥ע בַּבָּשָׂ֖ר וּבַמַּצּ֑וֹת וַתַּ֨עַל הָאֵ֜שׁ מִן־הַצּ֗וּר וַתֹּ֤אכַל אֶת־הַבָּשָׂר֙ וְאֶת־הַמַּצּ֔וֹת וּמַלְאַ֣ךְ יְהוָ֔ה הָלַ֖ךְ מֵעֵינָֽיו׃
<b style="color: gray;">מצודת דוד</b> הלך מעיניו . רצה לומר , לא ראהו עוד :
<b style="color: gray;">מצודת ציון</b> המשענת . המטה שנשען עליה : הצור . הסלע : ותאכל . ותשרף :
<b style="color: gray;">רלב"ג</b> והנה היה האות הזה שכאשר שלח מלאך ה' את קצה המשענת אשר בידו ויגע בבשר ובמצות עלתה האש מן הצור וזה דומה למופת שנתן אליהו בהר הכרמל , והנה פעולות זה הנביא דומות מצד לפעולות אליהו וזה ממה שיחזק מאמר האומר פנחס זה אליהו , וכאשר ראה גדעון כי מלאך ה' הוא פחד מן המות לחשבו כי כבר ראה בעיניו המציאות הרוחני וכבר היה מפורסם שכאשר יקרה זה ימשך אחריו המות ויראה זה ממאמר גדעון ומאמר מנוח ומאמר יעקב כי ראיתי אלהים פנים אל פנים ותנצל נפשי הורה שזה הענין נפלא שתנצל נפש הרואה המציאות הרוחני ואמר בתורה ואל אצילי בני ישראל לא שלח ידו ויחזו את האלהים הורה על זה שהיו ראויים שישלח ידו בהם מפני ראותם האלהים :
<h3>{כב}</h3>
וַיַּ֣רְא גִּדְע֔וֹן כִּֽי־מַלְאַ֥ךְ יְהוָ֖ה ה֑וּא וַיֹּ֣אמֶר גִּדְע֗וֹן אֲהָהּ֙ אֲדֹנָ֣י יְהוִ֔ה כִּֽי־עַל־כֵּ֤ן רָאִ֙יתִי֙ מַלְאַ֣ךְ יְהוָ֔ה פָּנִ֖ים אֶל־פָּנִֽים׃
<b style="color: gray;">רש"י</b> אהה . לשון דאגה , כלומר מה תהא עלי : כי על כן ראיתי . כי על אשר ראיתי מלאך ה' , לכך אני דואג וצועק 'אהה' :
<b style="color: gray;">מצודת דוד</b> כי מלאך ה' . כי עד הנה היה מסתפק בדבר , ולזה שאל אות : אהה ה' . רצה לומר , אתה ה' , מילל אני כי לבי יפחד על אשר ראיתי מלאך , פניו מול פני :
<b style="color: gray;">מצודת ציון</b> אהה . ענין צעקת יללה : על כן . על אשר :
<h3>{כג}</h3>
וַיֹּ֨אמֶר ל֧וֹ יְהוָ֛ה שָׁל֥וֹם לְךָ֖ אַל־תִּירָ֑א לֹ֖א תָּמֽוּת׃
<b style="color: gray;">רלב"ג</b> והשיב לו מלאך ה' אחר שעלה כל כך שלא היה יכול גדעון לראותו שלום לך אל תירא לא תמות וידמה ששב אליו המלאך כשאמר לו זה המאמר והוא ג''כ אמר לו בלילה שיקח את פר השור אשר לאביו ואפשר שיאמר שזה הדבור שהיה בלילה היתה מדרגת מה ממדרגות הנבואה והביאור הקודם הוא יותר נראה לנו :
<h3>{כד}</h3>
וַיִּבֶן֩ שָׁ֨ם גִּדְע֤וֹן מִזְבֵּ֙חַ֙ לַֽיהוָ֔ה וַיִּקְרָא־ל֥וֹ יְהוָ֖ה שָׁל֑וֹם עַ֚ד הַיּ֣וֹם הַזֶּ֔ה עוֹדֶ֕נּוּ בְּעָפְרָ֖ת אֲבִ֥י הָעֶזְרִֽי׃
<b style="color: gray;">רש"י</b> ויקרא לו . גדעון למזבח : ה' שלום . ה' הוא שלומנו :
<b style="color: gray;">מצודת דוד</b> לו . למזבח : ה' שלום . רצה לומר , פה אמר לי ה' שלום : עודנו . עוד הוא עומד בעפרה שהיא מנחלת בני אביעזר :
<b style="color: gray;">מצודת ציון</b> עודנו . מלשון עוד :
<h3>{כה}</h3>
וַיְהִי֮ בַּלַּ֣יְלָה הַהוּא֒ וַיֹּ֧אמֶר ל֣וֹ יְהוָ֗ה קַ֤ח אֶת־פַּר־הַשּׁוֹר֙ אֲשֶׁ֣ר לְאָבִ֔יךָ וּפַ֥ר הַשֵּׁנִ֖י שֶׁ֣בַע שָׁנִ֑ים וְהָרַסְתָּ֗ אֶת־מִזְבַּ֤ח הַבַּ֙עַל֙ אֲשֶׁ֣ר לְאָבִ֔יךָ וְאֶת־הָאֲשֵׁרָ֥ה אֲשֶׁר־עָלָ֖יו תִּכְרֹֽת׃
<b style="color: gray;">רש"י</b> פר השור . פר הבחור , שהשור בן יומו קרוי שור : ופר השני . ( תרגום : ) ותורא תנינא : שבע שנים . ( תרגום : ) דאיתפטם שבע שנין לעבודה זרה . שמונה דברים הותרו אותו הלילה : מוקצה , אשרה , ולילה , ובמה וכו' , כדאיתא בתמורה ( כח ב ) :
<b style="color: gray;">מצודת דוד</b> אשר לאביך . שהוא של אביך : ופד השני . גם קח פר השני שנתפטם לעבודה זרה זה שבע שנים :
<b style="color: gray;">מצודת ציון</b> פר השור . הכפל לתוספת ביאור , כמו ( ויקרא טז ג ) פר בן בקר :
<b style="color: gray;">רלב"ג</b> ידמה שיהיה הרצון באמרו פר השור אשר לאביך כי לאביו היה שור גדול והשתדלו להקצו' הפר שיוליד השור ההוא תחלה לע''ג מלידה ומבטן ומהריון כדי שיהיה יפה וגדול כשור שהולידו ויהיה מקודש לע''ג מיום היותו , וכן הקצו גם כן זה הפר השני שהוליד השור ההוא והנה היו מוקצים ז' שנים וזה יורה כי זה הטעות היה מעת התחלת השעבוד כי ז' שנים היו תחת יד מדין כשקרה זה והיה לאביו מזבח לבעל והאשרה היתה אצלו וצוה השם יתברך באמצעו' הנביא או המלאך שיהרוס את מזבח הבעל אשר לאביו ושיכרות האשרה אשר אצלו :
<h3>{כו}</h3>
וּבָנִ֨יתָ מִזְבֵּ֜חַ לַיהוָ֣ה אֱלֹהֶ֗יךָ עַ֣ל רֹ֧אשׁ הַמָּע֛וֹז הַזֶּ֖ה בַּמַּֽעֲרָכָ֑ה וְלָֽקַחְתָּ֙ אֶת־הַפָּ֣ר הַשֵּׁנִ֔י וְהַעֲלִ֣יתָ עוֹלָ֔ה בַּעֲצֵ֥י הָאֲשֵׁרָ֖ה אֲשֶׁ֥ר תִּכְרֹֽת׃
<b style="color: gray;">רש"י</b> ראש המעוז . ראש הסלע :
<b style="color: gray;">מצודת דוד</b> המעוז הזה . הוא הסלע האמור למעלה ( פסוק כ ) : במערכה . רצה לומר , במקום ישר , שתוכל לערוך שם אבני המזבח : הפר השני . והפר אשר לאביו , צוה לקחתו לבל יקריבו הם לעבודה זרה , ולא הוזכר מה נעשה בו , או זהו הפר אשר לאביו , וכמו שכתוב למעלה : בעצי האשרה . להבעיר בהם האש :
<b style="color: gray;">מצודת ציון</b> המעוז . מלשון עת וחוזק , והוא הסלע : במערכה . מלשון עריכה וסדור :
<b style="color: gray;">רלב"ג</b> על ראש המעוז הזה . הוא הסלע שהניח עליו הבשר והמצות : במערכה . ר''ל במקום המסודר בו שיוכל להבנות בו מזבח וצוה שיקריב בו הפר ההוא לאל ויעלהו עולה בעצי האשרה וכל זה היה הוראת שעה כמו שארז''ל כי זה נעשה בזר ובחוץ ובלילה ובעצי האשרה והנה עשה מהמוקצה לע''ג קרבן לש''י כי יראה שבעשותו בהפך האמונה שגדל בה תשלם לו ההצלה וההצלחה בהפך ממה שהיו חושבים עובדי ע''ג והנה היתה הכונה להוסיף בגדעון אמונה בש''י :
<h3>{כז}</h3>
וַיִּקַּ֨ח גִּדְע֜וֹן עֲשָׂרָ֤ה אֲנָשִׁים֙ מֵֽעֲבָדָ֔יו וַיַּ֕עַשׂ כַּאֲשֶׁ֛ר דִּבֶּ֥ר אֵלָ֖יו יְהוָ֑ה וַיְהִ֡י כַּאֲשֶׁ֣ר יָרֵא֩ אֶת־בֵּ֨ית אָבִ֜יו וְאֶת־אַנְשֵׁ֥י הָעִ֛יר מֵעֲשׂ֥וֹת יוֹמָ֖ם וַיַּ֥עַשׂ לָֽיְלָה׃
<b style="color: gray;">רלב"ג</b> ולפי שזה הענין לא היה יכול גדעון לעשותו הוא לבד ויקרא י' אנשים מעבדיו יעזרוהו בזה עם שזה היה קדוש השם והיה מן הראוי שיהיה בפרהסיא לפי מה שהיה אפשר לו והמספר המעט שישלם בו זה הוא י' ולולי יראתו את בית אביו ואת אנשי העיר שימנעו אותו מעשות זה היה עושה זה ביום להוסיף בזה פרסום :
<h3>{כח}</h3>
וַיַּשְׁכִּ֜ימוּ אַנְשֵׁ֤י הָעִיר֙ בַּבֹּ֔קֶר וְהִנֵּ֤ה נֻתַּץ֙ מִזְבַּ֣ח הַבַּ֔עַל וְהָאֲשֵׁרָ֥ה אֲשֶׁר־עָלָ֖יו כֹּרָ֑תָה וְאֵת֙ הַפָּ֣ר הַשֵּׁנִ֔י הֹֽעֲלָ֔ה עַל־הַמִּזְבֵּ֖חַ הַבָּנֽוּי׃
<b style="color: gray;">מצודת דוד</b> הבנוי . אשר נבנה זה מחדש :
<b style="color: gray;">מצודת ציון</b> נתץ . נשבר וכתות :
<h3>{כט}</h3>
וַיֹּֽאמְרוּ֙ אִ֣ישׁ אֶל־רֵעֵ֔הוּ מִ֥י עָשָׂ֖ה הַדָּבָ֣ר הַזֶּ֑ה וַֽיִּדְרְשׁוּ֙ וַיְבַקְשׁ֔וּ וַיֹּ֣אמְר֔וּ גִּדְעוֹן֙ בֶּן־יוֹאָ֔שׁ עָשָׂ֖ה הַדָּבָ֥ר הַזֶּֽה׃
<b style="color: gray;">מצודת דוד</b> ויאמרו גדעון . לא פירש מי היו האומרים :
<b style="color: gray;">רלב"ג</b> והנה כאשר השכימו אנשי העיר בבקר ראו כי נותץ הבעל והאשרה אשר עליו כורת והכירו כי הפר השני הוא הועל על המזבח הבנוי כי אולי נשארו ממנו קצת איברים שלא נשרפו כאילו תאמר שנשארו קרניו והיה בהן סימן הכירו בו כי זה הפר היה או שפטו זה מאומד כשלא מצאו הפר השני והכירו כי המזבח שבנה הקריב בו קרבן וחקרו ומצאו שגדעון עשה זה והגיע מרוע תכונתם עד שחשבו להמיתו על זה לולי מה שאמר להם יואש אביו שהיה אדוניהם :
<h3>{ל}</h3>
וַיֹּ֨אמְר֜וּ אַנְשֵׁ֤י הָעִיר֙ אֶל־יוֹאָ֔שׁ הוֹצֵ֥א אֶת־בִּנְךָ֖ וְיָמֹ֑ת כִּ֤י נָתַץ֙ אֶת־מִזְבַּ֣ח הַבַּ֔עַל וְכִ֥י כָרַ֖ת הָאֲשֵׁרָ֥ה אֲשֶׁר־עָלָֽיו׃
<b style="color: gray;">מצודת דוד</b> וימת . רצה לומר , נמית אותו :
<h3>{לא}</h3>
וַיֹּ֣אמֶר יוֹאָ֡שׁ לְכֹל֩ אֲשֶׁר־עָמְד֨וּ עָלָ֜יו הַאַתֶּ֣ם ׀ תְּרִיב֣וּן לַבַּ֗עַל אִם־אַתֶּם֙ תּוֹשִׁיע֣וּן אוֹת֔וֹ אֲשֶׁ֨ר יָרִ֥יב ל֛וֹ יוּמַ֖ת עַד־הַבֹּ֑קֶר אִם־אֱלֹהִ֥ים הוּא֙ יָ֣רֶב ל֔וֹ כִּ֥י נָתַ֖ץ אֶֽת־מִזְבְּחֽוֹ׃
<b style="color: gray;">רש"י</b> האתם תריבון לבעל . בשביל הבעל : תושיעון אותו . תנקמו נקמתו , וכן ( שמואל א כה לב ) : והושיעה ידי לי , דדוד בנבל : אשר יריב לו . בשבילו : עד הבקר . עד הבקר המתינו : אם אלהים הוא . יריב הוא לעצמו ריבו ונקמתו , וכדי לדחותם עד שיברח גדעון היה אומר כן :
<b style="color: gray;">מצודת דוד</b> האתם . וכי אתם תריבון בעבור הבעל , וכי אתם תושיעון אותו , בתמיה : אשר . מי אשר יריב בעבורו יומת על ידי עד הבוקר , רצה לומר , טרם יבוא הבוקר השני : אם אלהים הוא . אם יש בו אלהות , יריב בעצמו את ריבו :
<b style="color: gray;">רלב"ג</b> האתם תריבון לבעל ר''ל האם ראוי שאתם תריבון בעבור הבעל הנה אתם מראים בזה שאינכם מאמינים שהוא אלוה כי לא יצטרך שתריכון בעדו אם היה אלוה ולפי שהיה הוא ראש הע''ג הזאת כמו שנראה ממה שאמר פר השור אשר לאביך מזבח הבעל אשר לאביך והיה עם זה שר להם אמר שאשר יריב בעבור הבעל מהם יומת עד הבקר ר''ל שלא ימתינו להמיתו כי אם עד אור הבקר ר''ל לפי שהוא מורה שאינו מאמין שיהיה הבעל אלוה והוא קרא שם בנו ירובעל לזאת הסבה כאילו הוא מתפלל שירב בו הבעל , והנה לא ספר בזה הספור מה נעשה מפר השור אשר לאביו שצוה לקחת אותו וידמה שהמיתו באופן שלא יהנו ממנו כדין המוקצה ולא נצטרך לפרש זה כי הוא ממשפטי התורה וצוה לקחתו להצילם שלא יהיו מקריבין אותו לע''ג כמו שארז''ל :
<h3>{לב}</h3>
וַיִּקְרָא־ל֥וֹ בַיּוֹם־הַה֖וּא יְרֻבַּ֣עַל לֵאמֹ֑ר יָ֤רֶב בּוֹ֙ הַבַּ֔עַל כִּ֥י נָתַ֖ץ אֶֽת־מִזְבְּחֽוֹ׃
<b style="color: gray;">רש"י</b> ירב בו . בגדעון . אצל ריב נופל עם , או את , או בו , כמו ( בראשית לא לו ) : וירב בלבן , אבל 'לו' אינו נופל על הלשון , וכל 'לו' הכתובים כאן 'בשביל' הם :
<b style="color: gray;">מצודת דוד</b> ויקרא לו . יואש קרא לגדעון בנו :
<h3>{לג}</h3>
וְכָל־מִדְיָ֧ן וַעֲמָלֵ֛ק וּבְנֵי־קֶ֖דֶם נֶאֶסְפ֣וּ יַחְדָּ֑ו וַיַּעַבְר֥וּ וַֽיַּחֲנ֖וּ בְּעֵ֥מֶק יִזְרְעֶֽאל׃
<b style="color: gray;">מצודת דוד</b> ויעברו . את הירדן :
<b style="color: gray;">רלב"ג</b> וכל מדין ועמלק ובני קדם היו נאספים להשחית את ישראל וחנו בעמק יזרעאל :
<h3>{לד}</h3>
וְר֣וּחַ יְהוָ֔ה לָבְשָׁ֖ה אֶת־גִּדְע֑וֹן וַיִּתְקַע֙ בַּשּׁוֹפָ֔ר וַיִּזָּעֵ֥ק אֲבִיעֶ֖זֶר אַחֲרָֽיו׃
<b style="color: gray;">רש"י</b> רוח ה' . רוח גבורה : ויזעק אביעזר . כל המשפחה :
<b style="color: gray;">מצודת דוד</b> ורוח ה' . בא לו מה' רוח גבורה ואומץ הלב : ויתקע . לסימן להאסף : ויזעק . נאספו אחריו משפחת אביעזר :
<b style="color: gray;">מצודת ציון</b> ויזעק . ענין אסיפה , על כי בא בזעקת המאסף , וכן ( לקמן יח כג ) מה לך כי נזעקת :
<b style="color: gray;">רלב"ג</b> ורוח ה' לבשה את גדעון . ר''ל רוח גבורה כמו שתרגם יונתן ויתכן עוד ששרתה עליו רוח הקדש , ותקע בשופר ונזעקו כל משפחות אביעזר אחריו והם יושבי עפרה כי הוא היה מהמשפחה והיה אדון להם ולזה לא הוצרך לשלוח להם מלאכים :
<h3>{לה}</h3>
וּמַלְאָכִים֙ שָׁלַ֣ח בְּכָל־מְנַשֶּׁ֔ה וַיִּזָּעֵ֥ק גַּם־ה֖וּא אַחֲרָ֑יו וּמַלְאָכִ֣ים שָׁלַ֗ח בְּאָשֵׁ֤ר וּבִזְבֻלוּן֙ וּבְנַפְתָּלִ֔י וַֽיַּעֲל֖וּ לִקְרָאתָֽם׃
<b style="color: gray;">מצודת דוד</b> לקראתם . באו אל גדעון ואנשיו למולם :
<h3>{לו}</h3>
וַיֹּ֥אמֶר גִּדְע֖וֹן אֶל־הָאֱלֹהִ֑ים אִם־יֶשְׁךָ֞ מוֹשִׁ֧יעַ בְּיָדִ֛י אֶת־יִשְׂרָאֵ֖ל כַּאֲשֶׁ֥ר דִּבַּֽרְתָּ׃
<b style="color: gray;">מצודת ציון</b> ישך . יש אתה , רוצה לומר , יש הדבר הזה שאתה מושיע וכו' :
<b style="color: gray;">רלב"ג</b> והנה גדעון היה עדיין מאמין ואינו מאמין ושאל אות מהש''י אם יהיה מושיע בידו כאשר דבר ולא הספיק לו האות הא' כי מדרך הגזה שתמשוך הלחיות ולזה שאל אות שני הפך הא' והוא שיהיה חורב על הגזה לבדה ועל כל הארץ יהיה טל , והנכון בעיני כי לנביא שאל אלו האותות וע''י הנביא עשה אותם הש''י וצוה אותו הש''י ע''י נביאו או הודיע לו זה הש''י כמראה הנבואה והשיב לביתו כל איש אשר הוא ירא וחרד כמו שהושרש זה בתורה עד שבזה תועלת שני להכיר לישראל כי לא בכחם נצחו אויביהם בזאת המלחמה אך היה זה מאת הש''י אשר הוא נלחם להם :
<h3>{לז}</h3>
הִנֵּ֣ה אָנֹכִ֗י מַצִּ֛יג אֶת־גִּזַּ֥ת הַצֶּ֖מֶר בַּגֹּ֑רֶן אִ֡ם טַל֩ יִהְיֶ֨ה עַֽל־הַגִּזָּ֜ה לְבַדָּ֗הּ וְעַל־כָּל־הָאָ֙רֶץ֙ חֹ֔רֶב וְיָדַעְתִּ֗י כִּֽי־תוֹשִׁ֧יעַ בְּיָדִ֛י אֶת־יִשְׂרָאֵ֖ל כַּאֲשֶׁ֥ר דִּבַּֽרְתָּ׃
<b style="color: gray;">מצודת דוד</b> וידעתי . על ידי המופת הזה :
<b style="color: gray;">מצודת ציון</b> מציג . מעמיד , כמו ( שמות י כד ) צאנכם ובקרכם יוצג : גזת הצמר . צמר הגזוז ונתלש : חרב . יובש :
<h3>{לח}</h3>
וַיְהִי־כֵ֕ן וַיַּשְׁכֵּם֙ מִֽמָּחֳרָ֔ת וַיָּ֖זַר אֶת־הַגִּזָּ֑ה וַיִּ֤מֶץ טַל֙ מִן־הַגִּזָּ֔ה מְל֥וֹא הַסֵּ֖פֶל מָֽיִם׃
<b style="color: gray;">רש"י</b> ויהי כן . שהיה טל על הגזה לבדה יותר מבשאר מקומות , כמו שהוא אומר ( פסוק לז ) : מלא הספל מים , אבל 'על כל הארץ חורב' לא נתקיים , שהברית כרותה לטל שאינו נעצר ( תענית ג א ) : ויזר . לשון מכבש , וכן ( ישעיהו א ו ) : לא זורו ולא חובשו , לא נחבשו להוציא הלחה :
<b style="color: gray;">מצודת דוד</b> ויזר . סחט להוציא הבלוע , והיה נמצץ ספל מלא :
<b style="color: gray;">מצודת ציון</b> ויזר . ענין הוצאת דבר בלוע , כמו ( ישעיהו נט ה ) והזורה תבקע אפעה : וימץ . ענין מציצה , וכן ( ישעיהו טז ד ) אפס המץ : הספל . שם כלי מה :
<h3>{לט}</h3>
וַיֹּ֤אמֶר גִּדְעוֹן֙ אֶל־הָ֣אֱלֹהִ֔ים אַל־יִ֤חַר אַפְּךָ֙ בִּ֔י וַאֲדַבְּרָ֖ה אַ֣ךְ הַפָּ֑עַם אֲנַסֶּ֤ה נָּא־רַק־הַפַּ֙עַם֙ בַּגִּזָּ֔ה יְהִי־נָ֨א חֹ֤רֶב אֶל־הַגִּזָּה֙ לְבַדָּ֔הּ וְעַל־כָּל־הָאָ֖רֶץ יִֽהְיֶה־טָּֽל׃
<h3>{מ}</h3>
וַיַּ֧עַשׂ אֱלֹהִ֛ים כֵּ֖ן בַּלַּ֣יְלָה הַה֑וּא וַיְהִי־חֹ֤רֶב אֶל־הַגִּזָּה֙ לְבַדָּ֔הּ וְעַל־כָּל־הָאָ֖רֶץ הָ֥יָה טָֽל׃
<h2>שופטים פרק-ז</h2>
<h3>{א}</h3>
וַיַּשְׁכֵּ֨ם יְרֻבַּ֜עַל ה֣וּא גִדְע֗וֹן וְכָל־הָעָם֙ אֲשֶׁ֣ר אִתּ֔וֹ וַֽיַּחֲנ֖וּ עַל־עֵ֣ין חֲרֹ֑ד וּמַחֲנֵ֤ה מִדְיָן֙ הָיָה־ל֣וֹ מִצָּפ֔וֹן מִגִּבְעַ֥ת הַמּוֹרֶ֖ה בָּעֵֽמֶק׃
<b style="color: gray;">רש"י</b> מגבעת המורה בעמק . ( תרגום : ) דמסתכיא למישרא . המורה , לשון הוראה וראיה , כמו ( משלי ו יג ) מורה באצבעותיו , שמשם צופים ורומזים בעמק :
<b style="color: gray;">מצודת דוד</b> היה לו . עמד מצפון גדעון , והתחלת מקום עמדם היה מן 'גבעת המורה' , העומדת בעמק :
<b style="color: gray;">מצודת ציון</b> מגבעת המורה . שם מקום :
<h3>{ב}</h3>
וַיֹּ֤אמֶר יְהוָה֙ אֶל־גִּדְע֔וֹן רַ֗ב הָעָם֙ אֲשֶׁ֣ר אִתָּ֔ךְ מִתִּתִּ֥י אֶת־מִדְיָ֖ן בְּיָדָ֑ם פֶּן־יִתְפָּאֵ֨ר עָלַ֤י יִשְׂרָאֵל֙ לֵאמֹ֔ר יָדִ֖י הוֹשִׁ֥יעָה לִּֽי׃
<b style="color: gray;">רש"י</b> יתפאר . וונטי''ר בלע''ז :
<b style="color: gray;">מצודת דוד</b> עלי . למולי : ידי הושיעה לי . בעבור העם הרב הזה :
<h3>{ג}</h3>
וְעַתָּ֗ה קְרָ֨א נָ֜א בְּאָזְנֵ֤י הָעָם֙ לֵאמֹ֔ר מִֽי־יָרֵ֣א וְחָרֵ֔ד יָשֹׁ֥ב וְיִצְפֹּ֖ר מֵהַ֣ר הַגִּלְעָ֑ד וַיָּ֣שָׁב מִן־הָעָ֗ם עֶשְׂרִ֤ים וּשְׁנַ֙יִם֙ אֶ֔לֶף וַעֲשֶׂ֥רֶת אֲלָפִ֖ים נִשְׁאָֽרוּ׃
<b style="color: gray;">רש"י</b> ויצפר . בבקר , לשון ארמי : צפרא :
<b style="color: gray;">מצודת דוד</b> ויצפר . ישכימו בבוקר , למען לא יראום אדם בשובם ולא יכלימום :
<b style="color: gray;">מצודת ציון</b> ויצפר . תרגום של 'בוקר' הוא 'צפרא' , וכן ( יחזקאל ז ז ) באה הצפירה , ורצונו לומר ישכים בבוקר :
<b style="color: gray;">רלב"ג</b> והרצון בזה ויצפור שישכים בבקר לשוב מהר הגלעד :
<h3>{ד}</h3>
וַיֹּ֨אמֶר יְהוָ֜ה אֶל־גִּדְע֗וֹן עוֹד֮ הָעָ֣ם רָב֒ הוֹרֵ֤ד אוֹתָם֙ אֶל־הַמַּ֔יִם וְאֶצְרְפֶ֥נּוּ לְךָ֖ שָׁ֑ם וְהָיָ֡ה אֲשֶׁר֩ אֹמַ֨ר אֵלֶ֜יךָ זֶ֣ה ׀ יֵלֵ֣ךְ אִתָּ֗ךְ ה֚וּא יֵלֵ֣ךְ אִתָּ֔ךְ וְכֹ֨ל אֲשֶׁר־אֹמַ֜ר אֵלֶ֗יךָ זֶ֚ה לֹא־יֵלֵ֣ךְ עִמָּ֔ךְ ה֖וּא לֹ֥א יֵלֵֽךְ׃
<b style="color: gray;">מצודת דוד</b> ואצרפנו . אעשה כהצורף הזה , המפריד הסיגים מן הכסף :
<b style="color: gray;">מצודת ציון</b> ואצרפנו . מלשון צרוף וזקוק :
<h3>{ה}</h3>
וַיּ֥וֹרֶד אֶת־הָעָ֖ם אֶל־הַמָּ֑יִם וַיֹּ֨אמֶר יְהוָ֜ה אֶל־גִּדְע֗וֹן כֹּ֣ל אֲשֶׁר־יָלֹק֩ בִּלְשׁוֹנ֨וֹ מִן־הַמַּ֜יִם כַּאֲשֶׁ֧ר יָלֹ֣ק הַכֶּ֗לֶב תַּצִּ֤יג אוֹתוֹ֙ לְבָ֔ד וְכֹ֛ל אֲשֶׁר־יִכְרַ֥ע עַל־בִּרְכָּ֖יו לִשְׁתּֽוֹת׃
<b style="color: gray;">רש"י</b> כל אשר ילוק בלשונו וגו' וכל אשר יכרע על ברכיו לשתות . תציג אותו לבד חוץ מסיעתך , כי הם לא ילכו עמך , שכך הם למודים לכרוע לפני עבודת גלולים :
<b style="color: gray;">מצודת דוד</b> כל אשר ילק . כי השואב את המים בתוך ידיו ושותה מהם , אי אפשר לו לשתות בשפתיו כדרך כל הארץ רק מלקק בלשונו כדרך שתיית הכלב , אבל הכורע על ברכיו לשתות מהנחל , יכול הוא לשתות בשפתיו , ולזה צוה להעמיד המלקקים לבד והכורעים לבד : וכל אשר יכרע וגו' . רצה לומר , וכן תציג לבד כל אשר יכרע וכו' :
<b style="color: gray;">מצודת ציון</b> ילק . ענין לחיכה בלשון , כמו ( מלכים א כא יט ) ילקו הכלבים :
<b style="color: gray;">רלב"ג</b> והנה לזאת הסבה גם כן לא רצה השם שישארו עמו זולתי המלקקים בידם אל פיהם כי זה מורה על חריצות וגבורה ואולם אשר כרעו על ברכיהם לשתות הם עצלים ורצה שישובו להם והנה במאמר הא' הגדיל מהם בעלי העבירות ורכי הלבב כי האיש הירא הוא ירא מעבירה שבידו כמו שביארו ז''ל בפרק משוח מלחמה והחרד הוא רך הלבב ובזה הענין השני הבדיל העצלים ולא השאיר כי אם הצדיקים והחרוצים והגבורי' והם היו שלש מאות איש לבד ובהם לבד החזיק כמו שצוה לו הש''י ע''י נביאו או בעצמו במראה הנבואה :
<h3>{ו}</h3>
וַיְהִ֗י מִסְפַּ֞ר הַֽמֲלַקְקִ֤ים בְּיָדָם֙ אֶל־פִּיהֶ֔ם שְׁלֹ֥שׁ מֵא֖וֹת אִ֑ישׁ וְכֹל֙ יֶ֣תֶר הָעָ֔ם כָּרְע֥וּ עַל־בִּרְכֵיהֶ֖ם לִשְׁתּ֥וֹת מָֽיִם׃
<b style="color: gray;">רש"י</b> המלקקים בידם . אין זה דרך כריעה כלוקק בלשונו :
<h3>{ז}</h3>
וַיֹּ֨אמֶר יְהוָ֜ה אֶל־גִּדְע֗וֹן בִּשְׁלֹשׁ֩ מֵא֨וֹת הָאִ֤ישׁ הַֽמֲלַקְקִים֙ אוֹשִׁ֣יעַ אֶתְכֶ֔ם וְנָתַתִּ֥י אֶת־מִדְיָ֖ן בְּיָדֶ֑ךָ וְכָל־הָעָ֔ם יֵלְכ֖וּ אִ֥ישׁ לִמְקֹמֽוֹ׃
<b style="color: gray;">מצודת דוד</b> המלקקים . בחר במלקקים ומאס בכורעים , לפי שהכורעים הורגלו לכרוע להעבודה זרה ולא כן המלקקים :
<h3>{ח}</h3>
וַיִּקְח֣וּ אֶת־צֵדָה֩ הָעָ֨ם בְּיָדָ֜ם וְאֵ֣ת שׁוֹפְרֹֽתֵיהֶ֗ם וְאֵ֨ת כָּל־אִ֤ישׁ יִשְׂרָאֵל֙ שִׁלַּח֙ אִ֣ישׁ לְאֹֽהָלָ֔יו וּבִשְׁלֹשׁ־מֵא֥וֹת הָאִ֖ישׁ הֶֽחֱזִ֑יק וּמַחֲנֵ֣ה מִדְיָ֔ן הָ֥יָה ל֖וֹ מִתַּ֥חַת בָּעֵֽמֶק׃
<b style="color: gray;">מצודת דוד</b> ויקחו . המלקקים לקחו מיתר העם צידם ושופרותיהם : ואת כל וגו' . המה הכורעים : החזיק . אחז בהם ללכת עמו : מתחת . וגדעון היה בהר ממעל :
<b style="color: gray;">מצודת ציון</b> צדה . מזון : החזיק . אחז :
<b style="color: gray;">רלב"ג</b> ולקחו צדת העם בידם ושופרותיהם כדי שיהיה שופר ביד כל אחד מהם וידמה שהש''י הודיע לו איך תהיה התשועה ביד שלש מאות האנשים האלה ר''ל שזה יהיה בשיתן שופרות ביד כלם וכדים רקים ולפידים בוערים באש בתוך הכדים כאופן שעשו זה ואולם קצר הכתוב כמנהגו וחזק הש''י לבו במספר החלום ואת שברו כי זה ממה שהורה אמתות מה שיעד להם הש''י :
<h3>{ט}</h3>
וַֽיְהִי֙ בַּלַּ֣יְלָה הַה֔וּא וַיֹּ֤אמֶר אֵלָיו֙ יְהוָ֔ה ק֖וּם רֵ֣ד בַּֽמַּחֲנֶ֑ה כִּ֥י נְתַתִּ֖יו בְּיָדֶֽךָ׃
<h3>{י}</h3>
וְאִם־יָרֵ֥א אַתָּ֖ה לָרֶ֑דֶת רֵ֥ד אַתָּ֛ה וּפֻרָ֥ה נַעַרְךָ֖ אֶל־הַֽמַּחֲנֶֽה׃
<b style="color: gray;">מצודת דוד</b> ואם ירא וגו' . אם תפחד לרדת להלחם בם , רד לשמוע מה בפיהם :
<h3>{יא}</h3>
וְשָֽׁמַעְתָּ֙ מַה־יְדַבֵּ֔רוּ וְאַחַר֙ תֶּחֱזַ֣קְנָה יָדֶ֔יךָ וְיָרַדְתָּ֖ בַּֽמַּחֲנֶ֑ה וַיֵּ֤רֶד הוּא֙ וּפֻרָ֣ה נַעֲר֔וֹ אֶל־קְצֵ֥ה הַחֲמֻשִׁ֖ים אֲשֶׁ֥ר בַּֽמַּחֲנֶֽה׃
<b style="color: gray;">מצודת דוד</b> ואחר . שכשתשמע מה בפיהם , אז 'תחזקנה ידיך' , ותרד אל המחנה להלחם בם : אל קצה החמשים . דרך המחנה להעמיד בלילה מסביב אנשים מזויינים , לשומרים :
<b style="color: gray;">מצודת ציון</b> החמשים . המזוינים , וכן ( יהושע א יד ) תעברו חמשים :
<h3>{יב}</h3>
וּמִדְיָ֨ן וַעֲמָלֵ֤ק וְכָל־בְּנֵי־קֶ֙דֶם֙ נֹפְלִ֣ים בָּעֵ֔מֶק כָּאַרְבֶּ֖ה לָרֹ֑ב וְלִגְמַלֵּיהֶם֙ אֵ֣ין מִסְפָּ֔ר כַּח֛וֹל שֶׁעַל־שְׂפַ֥ת הַיָּ֖ם לָרֹֽב׃
<b style="color: gray;">רש"י</b> נפלים בעמק . שוכנים בעמק :
<b style="color: gray;">מצודת ציון</b> נפלים . חונים , כמו ( בראשית כה יח ) על פני כל אחיו נפל :
<h3>{יג}</h3>
וַיָּבֹ֣א גִדְע֔וֹן וְהִ֨נֵּה־אִ֔ישׁ מְסַפֵּ֥ר לְרֵעֵ֖הוּ חֲל֑וֹם וַיֹּ֜אמֶר הִנֵּ֧ה חֲל֣וֹם חָלַ֗מְתִּי וְהִנֵּ֨ה (צלול) [צְלִ֜יל] לֶ֤חֶם שְׂעֹרִים֙ מִתְהַפֵּךְ֙ בְּמַחֲנֵ֣ה מִדְיָ֔ן וַיָּבֹ֣א עַד־הָ֠אֹהֶל וַיַּכֵּ֧הוּ וַיִּפֹּ֛ל וַיַּהַפְכֵ֥הוּ לְמַ֖עְלָה וְנָפַ֥ל הָאֹֽהֶל׃
<b style="color: gray;">רש"י</b> צליל ; צלול' כתיב , שהיה הדור צלול מן הצדיקים : צליל לחם שערים . ( תרגום : ) חרר דלחם שעורים , חררה שאופין על הגחלים : לחם שערים . הוא זכות העומר הקרב בפסח : ויכהו ויפל . האהל : ויהפכהו . האהל מלמטה למעלה , ונפל האהל :
<b style="color: gray;">מצודת דוד</b> ויכהו . הצליל הכה את האהל ונפל הוא אל תוך האהל , והיפך תחתית האהל למעלה ונפל האהל :
<b style="color: gray;">מצודת ציון</b> צליל . מלשון צלי , ורצונו לומר חררה אפויה על הגחלים : מתהפך . מתהפך ומתגלגל , כי בעת הגלגול יתהפך מעבר לעבר :
<b style="color: gray;">רלב"ג</b> צלול לחם שעורים . ר''ל קול הברת לחם שעורים :
<h3>{יד}</h3>
וַיַּ֨עַן רֵעֵ֤הוּ וַיֹּ֙אמֶר֙ אֵ֣ין זֹ֔את בִּלְתִּ֗י אִם־חֶ֛רֶב גִּדְע֥וֹן בֶּן־יוֹאָ֖שׁ אִ֣ישׁ יִשְׂרָאֵ֑ל נָתַ֤ן הָֽאֱלֹהִים֙ בְּיָד֔וֹ אֶת־מִדְיָ֖ן וְאֶת־כָּל־הַֽמַּחֲנֶֽה׃
<b style="color: gray;">מצודת דוד</b> אין זאת . אין פתרון אחר , רק יורה על נצחון חרב גדעון , כאשר דבר קל כצליל הפך את האהל החזק ממנו , כן גדעון החלש ינצח עם רב וחזק :
<b style="color: gray;">מצודת ציון</b> איש . רוצה לומר , גדול וחשוב :
<h3>{טו}</h3>
וַיְהִי֩ כִשְׁמֹ֨עַ גִּדְע֜וֹן אֶת־מִסְפַּ֧ר הַחֲל֛וֹם וְאֶת־שִׁבְר֖וֹ וַיִּשְׁתָּ֑חוּ וַיָּ֙שָׁב֙ אֶל־מַחֲנֵ֣ה יִשְׂרָאֵ֔ל וַיֹּ֣אמֶר ק֔וּמוּ כִּֽי־נָתַ֧ן יְהוָ֛ה בְּיֶדְכֶ֖ם אֶת־מַחֲנֵ֥ה מִדְיָֽן׃
<b style="color: gray;">רש"י</b> את מספר החלום . את סיפור החלום , ( תרגום : ) ית שועית חלמא וית פשריה : ואת שברו . ואת ממכרו , כלומר : ואת פתרונו :
<b style="color: gray;">מצודת דוד</b> וישתחו . בהודאה לה' :
<b style="color: gray;">מצודת ציון</b> שברו . רוצה לומר , פתרונו , כי החלום הוא דבר סתום וסגור , ועל ידי הפתרון ישובר ויופתח :
<h3>{טז}</h3>
וַיַּ֛חַץ אֶת־שְׁלֹשׁ־מֵא֥וֹת הָאִ֖ישׁ שְׁלֹשָׁ֣ה רָאשִׁ֑ים וַיִּתֵּ֨ן שׁוֹפָר֤וֹת בְּיַד־כֻּלָּם֙ וְכַדִּ֣ים רֵקִ֔ים וְלַפִּדִ֖ים בְּת֥וֹךְ הַכַּדִּֽים׃
<b style="color: gray;">רש"י</b> שופרות ולפדים . להזכיר זכות מתן תורה . ופשוטו : לילה היה , כמו שכתוב ( פסוק ט ) והיה חשך , לפיכך נשאו שם לפידים להאיר להם ונתנום בכדים כדי שלא יבינו בלפידים :
<b style="color: gray;">מצודת ציון</b> ויחץ . ענין חלוקה והפלגה : ראשים . רוצה לומר , חלקים , כמו ( בראשית ב י ) והיה לארבעה ראשים : וכדים . שם כלי מה : רקים . ריקנים : ולפדים . עץ דולק וקשור בו שלהבת , כמו ( ישעיהו סב א ) כלפיד יבער :
<h3>{יז}</h3>
וַיֹּ֣אמֶר אֲלֵיהֶ֔ם מִמֶּ֥נִּי תִרְא֖וּ וְכֵ֣ן תַּעֲשׂ֑וּ וְהִנֵּ֨ה אָנֹכִ֥י בָא֙ בִּקְצֵ֣ה הַֽמַּחֲנֶ֔ה וְהָיָ֥ה כַאֲשֶׁר־אֶעֱשֶׂ֖ה כֵּ֥ן תַּעֲשֽׂוּן׃
<b style="color: gray;">רש"י</b> ממני תראו . את אשר אני עושה , ראו ועשו כן :
<h3>{יח}</h3>
וְתָקַעְתִּי֙ בַּשּׁוֹפָ֔ר אָנֹכִ֖י וְכָל־אֲשֶׁ֣ר אִתִּ֑י וּתְקַעְתֶּ֨ם בַּשּׁוֹפָר֜וֹת גַּם־אַתֶּ֗ם סְבִיבוֹת֙ כָּל־הַֽמַּחֲנֶ֔ה וַאֲמַרְתֶּ֖ם לַיהוָ֥ה וּלְגִדְעֽוֹן׃
<b style="color: gray;">רש"י</b> אנכי וכל אשר אתי . אחד מן הראשים , ומאה איש היה עמו ( פסוק ט ) : לה' ולגדעון . ( תרגום : ) חרבא דמקטלא מן קדם ה' ונצחנא על ידי גדעון :
<b style="color: gray;">מצודת דוד</b> סביבות כל המחנה . של מדין ועמלק וכו' : לה' ולגדעון . רצה לומר , התשועה תיוחס לה' , ובאה על ידי גדעון :
<h3>{יט}</h3>
וַיָּבֹ֣א גִ֠דְעוֹן וּמֵאָה־אִ֨ישׁ אֲשֶׁר־אִתּ֜וֹ בִּקְצֵ֣ה הַֽמַּחֲנֶ֗ה רֹ֚אשׁ הָאַשְׁמֹ֣רֶת הַתִּֽיכוֹנָ֔ה אַ֛ךְ הָקֵ֥ם הֵקִ֖ימוּ אֶת־הַשֹּֽׁמְרִ֑ים וַֽיִּתְקְעוּ֙ בַּשּׁ֣וֹפָר֔וֹת וְנָפ֥וֹץ הַכַּדִּ֖ים אֲשֶׁ֥ר בְּיָדָֽם׃
<b style="color: gray;">רש"י</b> הקם הקימו . כבר בני החיל את השומרים שהיתה משמרתם באשמורת התיכונה , שכן דרך בני גייסות להעמיד שומרים , אלו ישמרו שליש הלילה הראשון ואלו שליש השני , ואלו שליש האחרון : ונפוץ הכדים . ולשבור הכדים אשר בידם :
<b style="color: gray;">מצודת דוד</b> ראש וגו' . בתחלת משמר האמצעי : אך הקם . בעת אשר הקימו את השומרים לשמור , כי הדרך הוא להעמיד שומרים אחרים בכל משמר לשמור את המחנה : ויתקעו . גדעון ואנשיו : ונפוץ הכדים . למען יראו הלפידים להבהיל את בני מדין וכו' :
<b style="color: gray;">מצודת ציון</b> האשמרת . הלילה נחלקת לשלשה חלקים , ויקראו אשמורות על שם שנחלקה לשלשה כתות מלאכים , וכל כת שומר זמנו לומר בה שירה ( ברכות ב ב ) : התיכונה . מלשון תוך , רוצה לומר , האמצעית : ונפוץ . ענין שבירה עם הפזור , וכן ( תהלים קלז ט ) ונפץ עולליך :
<b style="color: gray;">רלב"ג</b> ראש האשמורת התיכונה . אחר עבור שליש הלילה והנה בראש האשמורת ההיא הקימו השומרים מדין ועמלק לשמור המחנה שיהיו שם הם ערים לפי שכל אנשי המחנה היו ישנים וידמה שכן היו שם שומרי' ממונים לקום בראש כל אשמורת ואשמורת ממשמרות הלילה כי אין לאומר שיאמר שלא ישנו אנשי המלחמה עד סוף האשמורת הראשונה ולזה הוצרכו אז להקים את השומרים לא קודם זה כי מה ששמע גדעון ברדתו במחנה קודם זה הורה שכבר היו ישנים והנה התחיל תחלה לתקוע בשופר גדעון ומאה איש אשר אתו ואחר תקעו בשופרות שני הראשים הנשארים והאנשים אשר אתם ובעת שהתחילו לתקוע בשופרות שברו הכדים אשר בידם ונשארו הלפידים וראו שלש מאות הלפידים אשר בוערים תכף שהקיצו והיו אלו האנשים קוראים בקול גדול חרב לה' ולגדעון ועם רוב הבהלה חשבו חיל מהם שיהיה חיל גדעון ביניהם וחשב כ''א מהם שיהיה רעהו מאנשי גדעון ולזאת הסבה היה חרב איש באחיו והנה קצתם היו הורגין קצתם וקצתם היו נסים מפחד מי שהיה אצלם שחשבו שיהיה מחיל גדעון :
<h3>{כ}</h3>
וַֽ֠יִּתְקְעוּ שְׁלֹ֨שֶׁת הָרָאשִׁ֥ים בַּשּֽׁוֹפָרוֹת֮ וַיִּשְׁבְּר֣וּ הַכַּדִּים֒ וַיַּחֲזִ֤יקוּ בְיַד־שְׂמאוֹלָם֙ בַּלַּפִּדִ֔ים וּבְיַ֨ד־יְמִינָ֔ם הַשּׁוֹפָר֖וֹת לִתְק֑וֹעַ וַֽיִּקְרְא֔וּ חֶ֥רֶב לַֽיהוָ֖ה וּלְגִדְעֽוֹן׃
<b style="color: gray;">מצודת דוד</b> שלשת הראשים . כי גם שני הראשים האחרים תקעו , כאשר אמר להם גדעון ( פסוק יח ) , ותקעתם בשופרות גם אתם : חרב לה' . תשועת החרב תיוחס לה' , ובאה על ידי גדעון :
<h3>{כא}</h3>
וַיַּֽעַמְדוּ֙ אִ֣ישׁ תַּחְתָּ֔יו סָבִ֖יב לַֽמַּחֲנֶ֑ה וַיָּ֧רָץ כָּל־הַֽמַּחֲנֶ֛ה וַיָּרִ֖יעוּ (ויניסו) [וַיָּנֽוּסוּ]:
<b style="color: gray;">רש"י</b> ויריעו . תרועת מסע וניסה :
<b style="color: gray;">מצודת דוד</b> איש . כל אחד מישראל עמד במקומו סביב למחנה מדין : ויריעו . תרועת שבר וניסה :
<b style="color: gray;">מצודת ציון</b> תחתיו . במקומו :
<h3>{כב}</h3>
וַֽיִּתְקְעוּ֮ שְׁלֹשׁ־מֵא֣וֹת הַשּׁוֹפָרוֹת֒ וַיָּ֣שֶׂם יְהוָ֗ה אֵ֣ת חֶ֥רֶב אִ֛ישׁ בְּרֵעֵ֖הוּ וּבְכָל־הַֽמַּחֲנֶ֑ה וַיָּ֨נָס הַֽמַּחֲנֶ֜ה עַד־בֵּ֤ית הַשִּׁטָּה֙ צְֽרֵרָ֔תָה עַ֛ד שְׂפַת־אָבֵ֥ל מְחוֹלָ֖ה עַל־טַבָּֽת׃
<b style="color: gray;">מצודת דוד</b> ויתקעו . רצה לומר , במה שתקעו שלש מאות שופרות שהוא דבר מבהיל , בא מהומה ביניהם ומה' היתה שיהרגו זה את זה , ובכל המחנה היתה כזאת :
<b style="color: gray;">מצודת ציון</b> על טבת . עד טבת , והוא שם מקום :
<h3>{כג}</h3>
וַיִּצָּעֵ֧ק אִֽישׁ־יִשְׂרָאֵ֛ל מִנַּפְתָּלִ֥י וּמִן־אָשֵׁ֖ר וּמִן־כָּל־מְנַשֶּׁ֑ה וַֽיִּרְדְּפ֖וּ אַחֲרֵ֥י מִדְיָֽן׃
<b style="color: gray;">מצודת ציון</b> ויצעק . ענין אסיפה , על כי באה בצעקת המאסף :
<b style="color: gray;">רלב"ג</b> והנה נזעקו בני ישראל מנפתלי ומן אשר ומן כל מנשה ורדפו אחרי מדין לכלותם בעת שהיו נבהלים והיו נסים :
<h3>{כד}</h3>
וּמַלְאָכִ֡ים שָׁלַ֣ח גִּדְעוֹן֩ בְּכָל־הַ֨ר אֶפְרַ֜יִם לֵאמֹ֗ר רְד֞וּ לִקְרַ֤את מִדְיָן֙ וְלִכְד֤וּ לָהֶם֙ אֶת־הַמַּ֔יִם עַ֛ד בֵּ֥ית בָּרָ֖ה וְאֶת־הַיַּרְדֵּ֑ן וַיִּצָּעֵ֞ק כָּל־אִ֤ישׁ אֶפְרַ֙יִם֙ וַיִּלְכְּד֣וּ אֶת־הַמַּ֔יִם עַ֛ד בֵּ֥ית בָּרָ֖ה וְאֶת־הַיַּרְדֵּֽן׃
<b style="color: gray;">רש"י</b> ולכדו להם את המים . המפסיקין בין ארם לארץ כנען : ואת הירדן . שגם הוא היה מפסיק :
<b style="color: gray;">מצודת דוד</b> ולכדו . רצה לומר , קחו המעברות מן הנחל אשר היה סמוך להם ועד בית ברה קחו ואף מעברות הירדן קחו , לבל יוכל לעבור המים : להם . רצה לומר , בעבור מדין , לבל יוכלו לעבור :
<b style="color: gray;">רלב"ג</b> ומלאכים שלח גדעון בכל הר אפרים שירדו לקראת מדין וילכדו להם את המים עד בית ברה ואת הירדן כדי שלא יוכלו לעבור המים וילכדום ויהרגום בהיות להם המלחמה פנים ואחור :
<h3>{כה}</h3>
וַֽיִּלְכְּד֡וּ שְׁנֵֽי־שָׂרֵ֨י מִדְיָ֜ן אֶת־עֹרֵ֣ב וְאֶת־זְאֵ֗ב וַיַּהַרְג֨וּ אֶת־עוֹרֵ֤ב בְּצוּר־עוֹרֵב֙ וְאֶת־זְאֵב֙ הָרְג֣וּ בְיֶֽקֶב־זְאֵ֔ב וַֽיִּרְדְּפ֖וּ אֶל־מִדְיָ֑ן וְרֹאשׁ־עֹרֵ֣ב וּזְאֵ֔ב הֵבִ֙יאוּ֙ אֶל־גִּדְע֔וֹן מֵעֵ֖בֶר לַיַּרְדֵּֽן׃
<b style="color: gray;">רש"י</b> הביאו אל גדעון מעבר לירדן . בבקר , כשעבר גדעון את הירדן לרדוף אחר זבח וצלמונע :
<b style="color: gray;">מצודת דוד</b> וילכדו . בני אפרים לכדו : מעבר לירדן . כשעבר גדעון את הירדן לרדוף אחר זבח וצלמנע , הביאו לו לשם :
<b style="color: gray;">מצודת ציון</b> אל מדין . את מדין :
<b style="color: gray;">רלב"ג</b> והנה לקחו את עורב ואת זאב שני שרי מדין והרגו את עורב בצור אחד קראוהו אחר זה צור עורב והרגו את זאב במישור אחד היתה תמונתו כתמונת יקב וקראוהו אחר זה יקב זאב מפני זה המעשה שאירע בו :
<h2>שופטים פרק-ח</h2>
<h3>{א}</h3>
וַיֹּאמְר֨וּ אֵלָ֜יו אִ֣ישׁ אֶפְרַ֗יִם מָֽה־הַדָּבָ֤ר הַזֶּה֙ עָשִׂ֣יתָ לָּ֔נוּ לְבִלְתִּי֙ קְרֹ֣אות לָ֔נוּ כִּ֥י הָלַ֖כְתָּ לְהִלָּחֵ֣ם בְּמִדְיָ֑ן וַיְרִיב֥וּן אִתּ֖וֹ בְּחָזְקָֽה׃
<b style="color: gray;">מצודת דוד</b> לבלתי קראות לנו . בתחלת המלחמה כאשר הלכת להלחם , ומה זה קראת לנו אחר הנצוח :
<h3>{ב}</h3>
וַיֹּ֣אמֶר אֲלֵיהֶ֔ם מֶה־עָשִׂ֥יתִי עַתָּ֖ה כָּכֶ֑ם הֲל֗וֹא ט֛וֹב עֹלְל֥וֹת אֶפְרַ֖יִם מִבְצִ֥יר אֲבִיעֶֽזֶר׃
<b style="color: gray;">רש"י</b> מה עשיתי עתה ככם . מה חשוב מה שעשיתי בתחילתו , כמה שעשיתם אתם בסוף : הלא טוב עללות . שבאו לידכם בסוף מתחלת הבציר שבצרנו אני ומשפחתי , שהרי בידכם נתן ה' את המלכים :
<b style="color: gray;">מצודת דוד</b> מה עשיתי . רצה לומר , הנה עם כל זה הנצוח יקרא על שמכם , כי מהו הנצוח אשר עשיתי אני עתה כמו אתם : הלא טוב וגו' . רצה לומר , הנצחון שעשיתם בסוף המלחמה , הוא יותר גדול מהנצחון שעשו אני עם משפחתי אביעזר בתחלתה :
<b style="color: gray;">מצודת ציון</b> עוללות . הם הענבים הפחותים הנלקטים בסוף , כמו ( ישעיהו יז ו ) ונשאר בו עוללת : מבציר . תחילת הלקיטה תקרא 'בציר' , כמו ( דברים כד כא ) כי תבצור כרמך :
<b style="color: gray;">רלב"ג</b> הלא טוב עוללות אפרים וגו' . דמה החלשים לעוללות שהם ענבים חסרים והגבורים לענבים השלמים אשר יבצרו אותם כי העוללות היו מניחים לעניים ואמר לפייסם כי טובים החלשים שבאפרי' יותר מהגבורי' שבמשפחתו ובזה שקטה כעסם :
<h3>{ג}</h3>
בְּיֶדְכֶם֩ נָתַ֨ן אֱלֹהִ֜ים אֶת־שָׂרֵ֤י מִדְיָן֙ אֶת־עֹרֵ֣ב וְאֶת־זְאֵ֔ב וּמַה־יָּכֹ֖לְתִּי עֲשׂ֣וֹת כָּכֶ֑ם אָ֗ז רָפְתָ֤ה רוּחָם֙ מֵֽעָלָ֔יו בְּדַבְּר֖וֹ הַדָּבָ֥ר הַזֶּֽה׃
<b style="color: gray;">רש"י</b> ומה יכלתי . לעשות שיהא חשוב כמעשה שלכם :
<b style="color: gray;">מצודת דוד</b> ומה יכלתי . רצה לומר , היכולת שבי , מה היא , עד שאוכל לעשות גבורה כמו אתם : אז . כשדבר על לבם , והודה להם על הנצחון והיכולת , נחו מזעפם :
<b style="color: gray;">מצודת ציון</b> רפתה . מלשון רפיון : רוחם . רוח הכעס , כמו ( קהלת ז ט ) אל תבהל ברוחך לכעוס :
<h3>{ד}</h3>
וַיָּבֹ֥א גִדְע֖וֹן הַיַּרְדֵּ֑נָה עֹבֵ֣ר ה֗וּא וּשְׁלֹשׁ־מֵא֤וֹת הָאִישׁ֙ אֲשֶׁ֣ר אִתּ֔וֹ עֲיֵפִ֖ים וְרֹדְפִֽים׃
<b style="color: gray;">רש"י</b> עבר הוא ושלש מאות האיש . עוברים את הירדן אחרי זבח וצלמונע שעברו את הירדן תחלה , והיו משחיתים מעבר לירדן את ארץ ראובן וגד ומנשה , ועבר שם כדי לנקום אף בהם :
<h3>{ה}</h3>
וַיֹּ֙אמֶר֙ לְאַנְשֵׁ֣י סֻכּ֔וֹת תְּנוּ־נָא֙ כִּכְּר֣וֹת לֶ֔חֶם לָעָ֖ם אֲשֶׁ֣ר בְּרַגְלָ֑י כִּי־עֲיֵפִ֣ים הֵ֔ם וְאָנֹכִ֗י רֹדֵ֛ף אַחֲרֵ֛י זֶ֥בַח וְצַלְמֻנָּ֖ע מַלְכֵ֥י מִדְיָֽן׃
<b style="color: gray;">רש"י</b> לאנשי סכות . ישראל היו :
<b style="color: gray;">מצודת דוד</b> אחרי זבח וצלמנע . כי ברחו עד לא לכדו המים , או שנשארו בארצם ולא באו במלחמה , ורדף להחרימם מארצם :
<b style="color: gray;">מצודת ציון</b> ככרות . לחם השלם נקרא ככר : ברגלי . עמי ואחרי :
<h3>{ו}</h3>
וַיֹּ֙אמֶר֙ שָׂרֵ֣י סֻכּ֔וֹת הֲ֠כַף זֶ֧בַח וְצַלְמֻנָּ֛ע עַתָּ֖ה בְּיָדֶ֑ךָ כִּֽי־נִתֵּ֥ן לִֽצְבָאֲךָ֖ לָֽחֶם׃
<b style="color: gray;">רש"י</b> הכף זבח וצלמנע בידך . שאתה מתפאר שהצלתנו מיד מדין :
<b style="color: gray;">מצודת דוד</b> עתה בידך . כי אם אינם עתה בידך , אין גבורה ברדיפה לשניתן לצבאך לחם :
<h3>{ז}</h3>
וַיֹּ֣אמֶר גִּדְע֔וֹן לָכֵ֗ן בְּתֵ֧ת יְהוָ֛ה אֶת־זֶ֥בַח וְאֶת־צַלְמֻנָּ֖ע בְּיָדִ֑י וְדַשְׁתִּי֙ אֶת־בְּשַׂרְכֶ֔ם אֶת־קוֹצֵ֥י הַמִּדְבָּ֖ר וְאֶת־הַֽבַּרְקֳנִֽים׃
<b style="color: gray;">רש"י</b> הברקנים . רונצי''ש בלע''ז :
<b style="color: gray;">מצודת דוד</b> ודשתי . כאדם הדש תבואה , שמכה וחובט בה , כן אכה על בשרכם עם קוצים :
<b style="color: gray;">מצודת ציון</b> ודשתי . מלשון דישה : את קוצי . עם קוצים : הברקנים . מין קוצים :
<b style="color: gray;">רלב"ג</b> והגיע מרוע תכונת שרי סכות שלא רצו לצאת לצבא עם גדעון וגם לא רצו לתת להם ככרות לחם ואמר להם גדעון שבתת ה' את זבח ואת צלמונע בידו ייסרם על זה בשידוש בשרם אל הקוצים ואל הברקנים :
<h3>{ח}</h3>
וַיַּ֤עַל מִשָּׁם֙ פְּנוּאֵ֔ל וַיְדַבֵּ֥ר אֲלֵיהֶ֖ם כָּזֹ֑את וַיַּעֲנ֤וּ אוֹתוֹ֙ אַנְשֵׁ֣י פְנוּאֵ֔ל כַּאֲשֶׁ֥ר עָנ֖וּ אַנְשֵׁ֥י סֻכּֽוֹת׃
<b style="color: gray;">מצודת דוד</b> כזאת . כאשר דבר לאנשי סוכות :
<b style="color: gray;">רלב"ג</b> ועלה משם פנואל וענוהו אנשי פנואל כמענה שרי סכות והתפעל מזה התפעלות רב לרוע תכונתם עד שלא הסכימו לעזור בזאת המלחמה אפילו זה העזר המעטי ולפי שנסכמו כל אנשי פנואל במעשה אמר לנתוץ המגדל ולהרוג יושביו אבל קצר בדבריו ונמנע מלגלות להם שיהרגם וידמה שזה הענין כלו היה בלילה ההוא שהתחיל במלאכת המלחמה :
<h3>{ט}</h3>
וַיֹּ֛אמֶר גַּם־לְאַנְשֵׁ֥י פְנוּאֵ֖ל לֵאמֹ֑ר בְּשׁוּבִ֣י בְשָׁל֔וֹם אֶתֹּ֖ץ אֶת־הַמִּגְדָּ֥ל הַזֶּֽה׃
<b style="color: gray;">מצודת דוד</b> אתץ וגו' . לפי שבטחו להשגב במגדל עוז אשר היה להם , לזה אמר שינתוץ אותו :
<b style="color: gray;">מצודת ציון</b> אתץ . מלשון נתיצה :
<h3>{י}</h3>
וְזֶ֨בַח וְצַלְמֻנָּ֜ע בַּקַּרְקֹ֗ר וּמַחֲנֵיהֶ֤ם עִמָּם֙ כַּחֲמֵ֤שֶׁת עָשָׂר֙ אֶ֔לֶף כֹּ֚ל הַנּ֣וֹתָרִ֔ים מִכֹּ֖ל מַחֲנֵ֣ה בְנֵי־קֶ֑דֶם וְהַנֹּ֣פְלִ֔ים מֵאָ֨ה וְעֶשְׂרִ֥ים אֶ֛לֶף אִ֖ישׁ שֹׁ֥לֵֽף חָֽרֶב׃
<b style="color: gray;">רש"י</b> בקרקר . שם מקום :
<b style="color: gray;">מצודת דוד</b> כל הנותרים . רצה לומר , והמה היו כל הנותרים וכו' : שלף חרב . רצה לומר , אנשי מלחמה הולכים שלופי חרב :
<b style="color: gray;">מצודת ציון</b> שלף . ענין הוצאת החרב מתערה , כמו ( יהושע ה יג ) וחרבו שלופה :
<b style="color: gray;">רלב"ג</b> והנה רדף אחריהם עם ג' מאות האנשים אשר אתו וכבר היו זבח וצלמונע במקום אחד ששמו קרקר ומחניהם עמהם כחמשה עשר אלף ולא ירא גדעון מרדוף אחריהם להיותם אז נבהלים ונסים והיה לילה שלא היו רואים חיל גדעון :
<h3>{יא}</h3>
וַיַּ֣עַל גִּדְע֗וֹן דֶּ֚רֶךְ הַשְּׁכוּנֵ֣י בָֽאֳהָלִ֔ים מִקֶּ֥דֶם לְנֹ֖בַח וְיָגְבֳּהָ֑ה וַיַּךְ֙ אֶת־הַֽמַּחֲנֶ֔ה וְהַֽמַּחֲנֶ֖ה הָ֥יָה בֶֽטַח׃
<b style="color: gray;">רש"י</b> דרך השכוני באהלים . דרך ארץ קדר וערב השוכנים במדבר באהליהם , שרועים מקנה תמיד ואין דרים בבתים : מקדם לנבח ויגבהה . שהם ערי ישראל , ולא רצה לילך שם אלא דרך עקלתון , כדי שלא ירגישו בהם , ויהומם פתאום :
<b style="color: gray;">מצודת דוד</b> היה בטח . רצה לומר , לא היו נשמרים מחרב גדעון , כי חשבו שבטוחים המה כי לא יבוא עליהם :
<b style="color: gray;">מצודת ציון</b> השכוני באהלים . הם הערביים השוכנים תמיד באהלים :
<b style="color: gray;">רלב"ג</b> והנה עלה גדעון דרך השכוני באהלים לחקור באי זה מקום זבח וצלמונע או לראות אם נחבאו שם או כדי שלא יראוהו זבח וצלמונע ומחניהם עד היותו עליהם והנה בא גדעון והכה המחנה והמחנה היה בטח במקום ההוא ולא הרגישו בו עד באו :
<h3>{יב}</h3>
וַיָּנ֗וּסוּ זֶ֚בַח וְצַלְמֻנָּ֔ע וַיִּרְדֹּ֖ף אַחֲרֵיהֶ֑ם וַיִּלְכֹּ֞ד אֶת־שְׁנֵ֣י ׀ מַלְכֵ֣י מִדְיָ֗ן אֶת־זֶ֙בַח֙ וְאֶת־צַלְמֻנָּ֔ע וְכָל־הַֽמַּחֲנֶ֖ה הֶחֱרִֽיד׃
<b style="color: gray;">מצודת דוד</b> החריד . גדעון החריד את כל המחנה ולא יכלו להציל המלכים מידו :
<b style="color: gray;">רלב"ג</b> ונסו משם זבח וצלמונע ורדף אחריהם ולכדום והחרי' כל המחנה שהיו חושבים שיהיה חיל גדעון רב מאשר אתם כי לילה היה ויתכן שקראו ג''כ חרב לה' ולגדעון להחרידם :
<h3>{יג}</h3>
וַיָּ֛שָׁב גִּדְע֥וֹן בֶּן־יוֹאָ֖שׁ מִן־הַמִּלְחָמָ֑ה מִֽלְמַעֲלֵ֖ה הֶחָֽרֶס׃
<b style="color: gray;">רש"י</b> מלמעלה החרס . עד שלא שקעה השמש , בעוד החמה נראית גבוה :
<b style="color: gray;">מצודת דוד</b> מלמעלה החרס . בעוד היה נראה השמש מלמעלה , בגובה השמים :
<b style="color: gray;">מצודת ציון</b> החרס . השמש , כמו ( איוב ט ז ) האומר לחרס ולא יזרח :
<b style="color: gray;">רלב"ג</b> והנה שב גדעון מן המלחמה מעת שהתחיל השמש לעלות כי לילה היה כשבא על מחנה זבח וצלמונע :
<h3>{יד}</h3>
וַיִּלְכָּד־נַ֛עַר מֵאַנְשֵׁ֥י סֻכּ֖וֹת וַיִּשְׁאָלֵ֑הוּ וַיִּכְתֹּ֨ב אֵלָ֜יו אֶת־שָׂרֵ֤י סֻכּוֹת֙ וְאֶת־זְקֵנֶ֔יהָ שִׁבְעִ֥ים וְשִׁבְעָ֖ה אִֽישׁ׃
<b style="color: gray;">מצודת דוד</b> וישאלהו . קצר ולא פירש מה שאלו , ומעצמו יובן הדבר :
<h3>{טו}</h3>
וַיָּבֹא֙ אֶל־אַנְשֵׁ֣י סֻכּ֔וֹת וַיֹּ֕אמֶר הִנֵּ֖ה זֶ֣בַח וְצַלְמֻנָּ֑ע אֲשֶׁר֩ חֵרַפְתֶּ֨ם אוֹתִ֜י לֵאמֹ֗ר הֲ֠כַף זֶ֣בַח וְצַלְמֻנָּ֤ע עַתָּה֙ בְּיָדֶ֔ךָ כִּ֥י נִתֵּ֛ן לַאֲנָשֶׁ֥יךָ הַיְּעֵפִ֖ים לָֽחֶם׃
<b style="color: gray;">מצודת דוד</b> אשר חרפתם אותי . בדבר לכידתם :
<h3>{טז}</h3>
וַיִּקַּח֙ אֶת־זִקְנֵ֣י הָעִ֔יר וְאֶת־קוֹצֵ֥י הַמִּדְבָּ֖ר וְאֶת־הַֽבַּרְקֳנִ֑ים וַיֹּ֣דַע בָּהֶ֔ם אֵ֖ת אַנְשֵׁ֥י סֻכּֽוֹת׃
<b style="color: gray;">רש"י</b> וידע בהם . ( תרגום : ) ותבר בהון :
<b style="color: gray;">מצודת דוד</b> וידע בהם . עם הקוצים היה מייסרם ומשברם :
<b style="color: gray;">מצודת ציון</b> וידע . תרגם יונתן : ותבר , וכן ( יחזקאל יט ז ) וידע אלמנותיו :
<h3>{יז}</h3>
וְאֶת־מִגְדַּ֥ל פְּנוּאֵ֖ל נָתָ֑ץ וַֽיַּהֲרֹ֖ג אֶת־אַנְשֵׁ֥י הָעִֽיר׃
<b style="color: gray;">מצודת דוד</b> ויהרג וגו' . כי נלחמו בו בעבור נתיצת המגדל :
<b style="color: gray;">רלב"ג</b> וזכר אחר זה שכבר קיים לאנשי סכות ולאנשי פנואל מה שאמר להם :
<h3>{יח}</h3>
וַיֹּ֗אמֶר אֶל־זֶ֙בַח֙ וְאֶל־צַלְמֻנָּ֔ע אֵיפֹה֙ הָאֲנָשִׁ֔ים אֲשֶׁ֥ר הֲרַגְתֶּ֖ם בְּתָב֑וֹר וַֽיֹּאמְרוּ֙ כָּמ֣וֹךָ כְמוֹהֶ֔ם אֶחָ֕ד כְּתֹ֖אַר בְּנֵ֥י הַמֶּֽלֶךְ׃
<b style="color: gray;">רש"י</b> אחד כתאר בני המלך . יונתן תרגם : אחד היה בהם שתוארו כתואר בני המלך . ויש לפותרו : כמוך כמוהם , תואר אחד לכם , כי כתואר בני מלכים היו :
<b style="color: gray;">מצודת דוד</b> כמוך כמוהם אחד . תארך כתארם ותארם כתארך , ולתוספת ביאור אמר 'אחד' : כתאר . והיו כתואר 'בני המלך' , כתארך :
<b style="color: gray;">מצודת ציון</b> איפה . איה פה , ורצונו לומר , מי מאתנו דומה לתארם :
<b style="color: gray;">רלב"ג</b> איפה האנשים אשר וגומר שאל להם איה פה דומה להם שיודעו בו תארם ותמונתם ואמרו לו כי תארם כתאר גדעון ובכלל הנה תארם כתואר בני המלך כי הם יפי תאר או אמרו זה על בני גדעון כי הם היו שם כמו שאמר אחר זה ויאמר ליתר בכורו ורצו בזה כי תאר אחד מההרוגים היה כתאר בני גדעון והשאר היה תארם כתאר גדעון :
<h3>{יט}</h3>
וַיֹּאמַ֕ר אַחַ֥י בְּנֵֽי־אִמִּ֖י הֵ֑ם חַי־יְהוָ֗ה ל֚וּ הַחֲיִתֶ֣ם אוֹתָ֔ם לֹ֥א הָרַ֖גְתִּי אֶתְכֶֽם׃
<b style="color: gray;">מצודת ציון</b> לו . ענינו כמו אם , וכן ( שם יד טו ) לו חיה רעה :
<h3>{כ}</h3>
וַיֹּ֙אמֶר֙ לְיֶ֣תֶר בְּכוֹר֔וֹ ק֖וּם הֲרֹ֣ג אוֹתָ֑ם וְלֹא־שָׁלַ֨ף הַנַּ֤עַר חַרְבּוֹ֙ כִּ֣י יָרֵ֔א כִּ֥י עוֹדֶ֖נּוּ נָֽעַר׃
<b style="color: gray;">רש"י</b> ולא שלף הנער חרבו . להורגם , שהיה ירא מהם :
<b style="color: gray;">מצודת דוד</b> כי עודנו נער . ולזה היה ירא מהם , כי לא הבין שהמה מסורים בידו ולא יעמדו נגדו :
<h3>{כא}</h3>
וַיֹּ֜אמֶר זֶ֣בַח וְצַלְמֻנָּ֗ע ק֤וּם אַתָּה֙ וּפְגַע־בָּ֔נוּ כִּ֥י כָאִ֖ישׁ גְּבוּרָת֑וֹ וַיָּ֣קָם גִּדְע֗וֹן וַֽיַּהֲרֹג֙ אֶת־זֶ֣בַח וְאֶת־צַלְמֻנָּ֔ע וַיִּקַּח֙ אֶת־הַשַּׂ֣הֲרֹנִ֔ים אֲשֶׁ֖ר בְּצַוְּארֵ֥י גְמַלֵּיהֶֽם׃
<b style="color: gray;">רש"י</b> השהרנים . לוינ''ש בלע''ז , של זהב :
<b style="color: gray;">מצודת דוד</b> כאיש גבורתו . כערך האיש כן ערך גבורתו , אם גדול הוא גבורתו גדולה , ואם קטן וכו' , ולזה פגע אתה בנו , כי בעבור רוב הגבורה שבך תמית בפעם אחת ולא תשנה , וכן ראוי והגון להקל מיתת המלכים :
<b style="color: gray;">מצודת ציון</b> ופגע . עניינו מכת מות , כמו ( שמואל ב א טו ) גש פגע בו : השהרנים . מין תכשיט , כמו ( ישעיהו ג יח ) והשביסים והשהרנים , כי עשויה כדמות ירח , ותרגום של 'ירח' @ הוא 'סיהרא' :
<b style="color: gray;">רלב"ג</b> השהרונים אשר בצואריהם . כדמות ירח :
<h3>{כב}</h3>
וַיֹּאמְר֤וּ אִֽישׁ־יִשְׂרָאֵל֙ אֶל־גִּדְע֔וֹן מְשָׁל־בָּ֙נוּ֙ גַּם־אַתָּ֔ה גַּם־בִּנְךָ֖ גַּ֣ם בֶּן־בְּנֶ֑ךָ כִּ֥י הוֹשַׁעְתָּ֖נוּ מִיַּ֥ד מִדְיָֽן׃
<b style="color: gray;">מצודת דוד</b> משל בנו . קבלו אותו מאהבה למשול בהם , הוא וזרעו בעבור התשועה אשר עשה :
<h3>{כג}</h3>
וַיֹּ֤אמֶר אֲלֵהֶם֙ גִּדְע֔וֹן לֹֽא־אֶמְשֹׁ֤ל אֲנִי֙ בָּכֶ֔ם וְלֹֽא־יִמְשֹׁ֥ל בְּנִ֖י בָּכֶ֑ם יְהוָ֖ה יִמְשֹׁ֥ל בָּכֶֽם׃
<b style="color: gray;">מצודת דוד</b> לא אמשל . לא רצה לקבל הממשלה : ה' ימשל . רצה לומר , הלא מה' באה התשועה , לזה ימשול הוא בכם , ואליו תשמעון :
<h3>{כד}</h3>
וַיֹּ֨אמֶר אֲלֵהֶ֜ם גִּדְע֗וֹן אֶשְׁאֲלָ֤ה מִכֶּם֙ שְׁאֵלָ֔ה וּתְנוּ־לִ֕י אִ֖ישׁ נֶ֣זֶם שְׁלָל֑וֹ כִּֽי־נִזְמֵ֤י זָהָב֙ לָהֶ֔ם כִּ֥י יִשְׁמְעֵאלִ֖ים הֵֽם׃
<b style="color: gray;">מצודת דוד</b> איש נזם שללו . כל איש יתן לי נזם מאשר שלל : כי ישמעאלים הם . כי מדין היה מבני קטורה ( בראשית כה ב ) , שהיא הגר ( בראשית רבה סא ד ) אם ישמעאל ( בראשית טז טו ) , והמה אחים ובשם אחד יקראו ודרך אחד להם להשים נזם באף :
<b style="color: gray;">מצודת ציון</b> נזם . היא תכשיט החוטם :
<b style="color: gray;">רלב"ג</b> כי ישמעאלים הם . המדינים :
<h3>{כה}</h3>
וַיֹּאמְר֖וּ נָת֣וֹן נִתֵּ֑ן וַֽיִּפְרְשׂוּ֙ אֶת־הַשִּׂמְלָ֔ה וַיַּשְׁלִ֣יכוּ שָׁ֔מָּה אִ֖ישׁ נֶ֥זֶם שְׁלָלֽוֹ׃
<h3>{כו}</h3>
וַיְהִ֗י מִשְׁקַ֞ל נִזְמֵ֤י הַזָּהָב֙ אֲשֶׁ֣ר שָׁאָ֔ל אֶ֥לֶף וּשְׁבַע־מֵא֖וֹת זָהָ֑ב לְ֠בַד מִן־הַשַּׂהֲרֹנִ֨ים וְהַנְּטִפ֜וֹת וּבִגְדֵ֣י הָאַרְגָּמָ֗ן שֶׁעַל֙ מַלְכֵ֣י מִדְיָ֔ן וּלְבַד֙ מִן־הָ֣עֲנָק֔וֹת אֲשֶׁ֖ר בְּצַוְּארֵ֥י גְמַלֵּיהֶֽם׃
<b style="color: gray;">רש"י</b> השהרנים והנטפות . ( תרגום : ) ענקיא וכלילא :
<b style="color: gray;">מצודת דוד</b> אשר שאל . ונתנו על פי שאלתו : זהב . דינרי זהב : לבד וגו' . כי את אלה לקח לו בעצמו משלל המלחמה :
<b style="color: gray;">מצודת ציון</b> והנטפות . שם תכשיט נוטף ותלוי מול הלב , כמו ( ישעיהו ג יט ) הנטפות והשירות : הענקות . תכשיט סביב הצואר , כמו ( משלי א ט ) וענקים לגרגרתיך :
<b style="color: gray;">רלב"ג</b> הנטיפות . הן כלי זהב היו נושאין בו הנטף והוא הצרי : הענקות . הן כמו ענקים והן תכשיטין יושמו בצואר :
<h3>{כז}</h3>
וַיַּעַשׂ֩ אוֹת֨וֹ גִדְע֜וֹן לְאֵפ֗וֹד וַיַּצֵּ֨ג אוֹת֤וֹ בְעִירוֹ֙ בְּעָפְרָ֔ה וַיִּזְנ֧וּ כָֽל־יִשְׂרָאֵ֛ל אַחֲרָ֖יו שָׁ֑ם וַיְהִ֛י לְגִדְע֥וֹן וּלְבֵית֖וֹ לְמוֹקֵֽשׁ׃
<b style="color: gray;">רש"י</b> ויעש אותו גדעון לאפוד . להיות לזכרון על תשועה גדולה , לראות כמה היה חילם כבד שבנזמי חשוביהם היה כל הזהב הזה : ויזנו כל ישראל אחריו . לאחר מיתת גדעון :
<b style="color: gray;">מצודת דוד</b> אותו . רצה לומר , אותו משקל הזהב מהנזמים עשה מלבוש בצורת אפוד להיות לזכרון : ויזנו וגו' . שם במקום עמדו עבדוהו , כי הם עשאוהו לאחר זמן לעבודה זרה והלכו שם לעבדו : למוקש . על שבאה התקלה על ידי גדעון נהרגו בניו :
<b style="color: gray;">רלב"ג</b> והנה עשה גדעון מהזהב הזה אפוד והוא בדמיון החגורה וידמה שעשה זה להזכיר הנס הזה והנה טעו אחריו כל ישראל לעשות ממנו ע''ג וידמה שלא היה זה הטעות בימיו ודבר זה היה לגדעון ולביתו למוקש :
<h3>{כח}</h3>
וַיִּכָּנַ֣ע מִדְיָ֗ן לִפְנֵי֙ בְּנֵ֣י יִשְׂרָאֵ֔ל וְלֹ֥א יָסְפ֖וּ לָשֵׂ֣את רֹאשָׁ֑ם וַתִּשְׁקֹ֥ט הָאָ֛רֶץ אַרְבָּעִ֥ים שָׁנָ֖ה בִּימֵ֥י גִדְעֽוֹן׃
<b style="color: gray;">מצודת דוד</b> לשאת ראשם . רצה לומר , הלכו בהכנעה בכפיפת ראש : ארבעים שנה . עד כלות ארבעים שנה מזמן התחלת השעבוד :
<b style="color: gray;">רלב"ג</b> והנה שקטה הארץ מ' שנה בימי גדעון ולזה ישב בביתו כי לא היה לו מלחמות ואומרו בימי גדעון להורות הוא הוראה שלא נכללו בזה המספר שנות השעבוד ואפשר שנאמר שכבר נכללו בזה המספר שנות השעבוד ואולם אמר בימי גדעון להורות שתכף שמת סר ההשקט :
<h3>{כט}</h3>
וַיֵּ֛לֶךְ יְרֻבַּ֥עַל בֶּן־יוֹאָ֖שׁ וַיֵּ֥שֶׁב בְּבֵיתֽוֹ׃
<b style="color: gray;">מצודת דוד</b> וישב בביתו . רצה לומר , לא טרח הרבה בהנהגת העם , כי ישב בביתו במנוחה , ולזה הרבה נשים ובנים :
<h3>{ל}</h3>
וּלְגִדְע֗וֹן הָיוּ֙ שִׁבְעִ֣ים בָּנִ֔ים יֹצְאֵ֖י יְרֵכ֑וֹ כִּֽי־נָשִׁ֥ים רַבּ֖וֹת הָ֥יוּ לֽוֹ׃
<h3>{לא}</h3>
וּפִֽילַגְשׁוֹ֙ אֲשֶׁ֣ר בִּשְׁכֶ֔ם יָֽלְדָה־לּ֥וֹ גַם־הִ֖יא בֵּ֑ן וַיָּ֥שֶׂם אֶת־שְׁמ֖וֹ אֲבִימֶֽלֶךְ׃
<b style="color: gray;">מצודת ציון</b> ופילגשו . אשה המיוחדת לאיש בלא כתובה ובלא קדושין :
<h3>{לב}</h3>
וַיָּ֛מָת גִּדְע֥וֹן בֶּן־יוֹאָ֖שׁ בְּשֵׂיבָ֣ה טוֹבָ֑ה וַיִּקָּבֵ֗ר בְּקֶ֙בֶר֙ יוֹאָ֣שׁ אָבִ֔יו בְּעָפְרָ֖ה אֲבִ֥י הָֽעֶזְרִֽי׃
<h3>{לג}</h3>
וַיְהִ֗י כַּֽאֲשֶׁר֙ מֵ֣ת גִּדְע֔וֹן וַיָּשׁ֙וּבוּ֙ בְּנֵ֣י יִשְׂרָאֵ֔ל וַיִּזְנ֖וּ אַחֲרֵ֣י הַבְּעָלִ֑ים וַיָּשִׂ֧ימוּ לָהֶ֛ם בַּ֥עַל בְּרִ֖ית לֵאלֹהִֽים׃
<b style="color: gray;">רש"י</b> בעל ברית . כך שמו :
<b style="color: gray;">מצודת ציון</b> בעל ברית . שם עבודה זרה מה :
<b style="color: gray;">רלב"ג</b> והנה אחר מותו שבו בני ישראל לזנות אחר הבעלים ושמו להם לאלהים בעל אחד ששמו היה בעל ברית :
<h3>{לד}</h3>
וְלֹ֤א זָֽכְרוּ֙ בְּנֵ֣י יִשְׂרָאֵ֔ל אֶת־יְהוָ֖ה אֱלֹהֵיהֶ֑ם הַמַּצִּ֥יל אוֹתָ֛ם מִיַּ֥ד כָּל־אֹיְבֵיהֶ֖ם מִסָּבִֽיב׃
<h3>{לה}</h3>
וְלֹֽא־עָשׂ֣וּ חֶ֔סֶד עִם־בֵּ֥ית יְרֻבַּ֖עַל גִּדְע֑וֹן כְּכָל־הַטּוֹבָ֔ה אֲשֶׁ֥ר עָשָׂ֖ה עִם־יִשְׂרָאֵֽל׃
<b style="color: gray;">רש"י</b> ולא עשו חסד וגו' . שהרגו את בניו , כמו שכתוב בענין ( להלן ט ה ) :
<b style="color: gray;">מצודת דוד</b> ולא עשו חסד וגו' . לא גמלו חסד עם בית גדעון , כפי אשר הוא עשה חסד עמהם :
<h2>שופטים פרק-ט</h2>
<h3>{א}</h3>
וַיֵּ֨לֶךְ אֲבִימֶ֤לֶךְ בֶּן־יְרֻבַּ֙עַל֙ שְׁכֶ֔מָה אֶל־אֲחֵ֖י אִמּ֑וֹ וַיְדַבֵּ֣ר אֲלֵיהֶ֔ם וְאֶל־כָּל־מִשְׁפַּ֛חַת בֵּית־אֲבִ֥י אִמּ֖וֹ לֵאמֹֽר׃
<h3>{ב}</h3>
דַּבְּרוּ־נָ֞א בְּאָזְנֵ֨י כָל־בַּעֲלֵ֣י שְׁכֶם֮ מַה־טּ֣וֹב לָכֶם֒ הַמְשֹׁ֨ל בָּכֶ֜ם שִׁבְעִ֣ים אִ֗ישׁ כֹּ֚ל בְּנֵ֣י יְרֻבַּ֔עַל אִם־מְשֹׁ֥ל בָּכֶ֖ם אִ֣ישׁ אֶחָ֑ד וּזְכַרְתֶּ֕ם כִּֽי־עַצְמֵכֶ֥ם וּבְשַׂרְכֶ֖ם אָנִֽי׃
<b style="color: gray;">מצודת דוד</b> המשל . אם למשול בכם שבעים איש , כי כולם בני ירובעל הם ומי נדחה : וזכרתם . רצה לומר , בעבור הקורבה ראוי להמליך אותי , ויהיו כולם נדחים :
<h3>{ג}</h3>
וַיְדַבְּר֨וּ אֲחֵֽי־אִמּ֜וֹ עָלָ֗יו בְּאָזְנֵי֙ כָּל־בַּעֲלֵ֣י שְׁכֶ֔ם אֵ֥ת כָּל־הַדְּבָרִ֖ים הָאֵ֑לֶּה וַיֵּ֤ט לִבָּם֙ אַחֲרֵ֣י אֲבִימֶ֔לֶךְ כִּ֥י אָמְר֖וּ אָחִ֥ינוּ הֽוּא׃
<b style="color: gray;">מצודת דוד</b> אחינו הוא . כי עם כולם היה לו קורבה :
<b style="color: gray;">מצודת ציון</b> עליו . בעבורו :
<h3>{ד}</h3>
וַיִּתְּנוּ־לוֹ֙ שִׁבְעִ֣ים כֶּ֔סֶף מִבֵּ֖ית בַּ֣עַל בְּרִ֑ית וַיִּשְׂכֹּ֨ר בָּהֶ֜ם אֲבִימֶ֗לֶךְ אֲנָשִׁ֤ים רֵיקִים֙ וּפֹ֣חֲזִ֔ים וַיֵּלְכ֖וּ אַחֲרָֽיו׃
<b style="color: gray;">רש"י</b> ופחזים . בהולים במעשיהם לעשות בלא תבונה :
<b style="color: gray;">מצודת ציון</b> ריקים . ריקנים מכל מעלה : ופחזים . מהירים במעשיהם מבלי דעת , כמו ( בראשית מט ד ) פחז כמים , והוא הפוך מן חפזון :
<h3>{ה}</h3>
וַיָּבֹ֤א בֵית־אָבִיו֙ עָפְרָ֔תָה וַֽיַּהֲרֹ֞ג אֶת־אֶחָ֧יו בְּנֵֽי־יְרֻבַּ֛עַל שִׁבְעִ֥ים אִ֖ישׁ עַל־אֶ֣בֶן אֶחָ֑ת וַיִּוָּתֵ֞ר יוֹתָ֧ם בֶּן־יְרֻבַּ֛עַל הַקָּטֹ֖ן כִּ֥י נֶחְבָּֽא׃
<b style="color: gray;">מצודת דוד</b> ויותר יותם . מבני ירובעל ממספר שבעים , כי עמו היו שבעים :
<b style="color: gray;">מצודת ציון</b> נחבא . מלשון מחבואה , רוצה לומר , נטמן :
<b style="color: gray;">רלב"ג</b> וספר שכבר עזרו אנשי שכם את אבימלך על הריגת אחיו כדי שימלוך כי אחיהם הוא והרגום כלם זולת יותם שנשאר כי נחבא ולולי זה היו הורגין אותו :
<h3>{ו}</h3>
וַיֵּאָ֨סְפ֜וּ כָּל־בַּעֲלֵ֤י שְׁכֶם֙ וְכָל־בֵּ֣ית מִלּ֔וֹא וַיֵּ֣לְכ֔וּ וַיַּמְלִ֥יכוּ אֶת־אֲבִימֶ֖לֶךְ לְמֶ֑לֶךְ עִם־אֵל֥וֹן מֻצָּ֖ב אֲשֶׁ֥ר בִּשְׁכֶֽם׃
<b style="color: gray;">רש"י</b> עם אלון מצב . ( תרגום : ) מישר קמתא - מישור שהיו בו מצבות :
<b style="color: gray;">מצודת ציון</b> עם אלון . סמוך לאלון :
<b style="color: gray;">רלב"ג</b> עם אלון מוצב . ר''ל אצל מישור שהציבו שם היה אבן או דבר אחר :
<h3>{ז}</h3>
וַיַּגִּ֣דוּ לְיוֹתָ֗ם וַיֵּ֙לֶךְ֙ וַֽיַּעֲמֹד֙ בְּרֹ֣אשׁ הַר־גְּרִזִ֔ים וַיִּשָּׂ֥א קוֹל֖וֹ וַיִּקְרָ֑א וַיֹּ֣אמֶר לָהֶ֗ם שִׁמְע֤וּ אֵלַי֙ בַּעֲלֵ֣י שְׁכֶ֔ם וְיִשְׁמַ֥ע אֲלֵיכֶ֖ם אֱלֹהִֽים׃
<b style="color: gray;">מצודת דוד</b> וישמע וגו' . בעבור הגמול אשר תשמעו אלי :
<b style="color: gray;">מצודת ציון</b> בעלי . ענין אדון , וכן ( יהושע כד יא ) בעלי יריחו :
<h3>{ח}</h3>
הָל֤וֹךְ הָֽלְכוּ֙ הָעֵצִ֔ים לִמְשֹׁ֥חַ עֲלֵיהֶ֖ם מֶ֑לֶךְ וַיֹּאמְר֥וּ לַזַּ֖יִת (מלוכה) [מָלְכָ֥ה] עָלֵֽינוּ׃
<b style="color: gray;">רש"י</b> הלוך הלכו העצים . משל הוא : לזית . עתניאל בן קנז ( שופטים א יג ) , הבא משבט יהודה שנקרא זית , שנאמר ( ירמיהו יא טז ) : זית רענן יפה פרי תואר וגו' :
<b style="color: gray;">מצודת דוד</b> הלוך הלכו העצים . פתח דבריו במשל , ועם שאין כל דברי הנמשל ידמו להמשל , הנה קצת הדברים ידמו , ויתר דברי המשל באו ליפות המשל ולהכניס בלב השומע :
<h3>{ט}</h3>
וַיֹּ֤אמֶר לָהֶם֙ הַזַּ֔יִת הֶחֳדַ֙לְתִּי֙ אֶת־דִּשְׁנִ֔י אֲשֶׁר־בִּ֛י יְכַבְּד֥וּ אֱלֹהִ֖ים וַאֲנָשִׁ֑ים וְהָ֣לַכְתִּ֔י לָנ֖וּעַ עַל־הָעֵצִֽים׃
<b style="color: gray;">רש"י</b> דשני . לשון שומן :
<b style="color: gray;">מצודת דוד</b> החדלתי . וכי אחדל מליתן פריי הטוב : בי . רצה לומר , בפריי : יכבוו וגו' . כי בשמן זית מכבדים את המקום בנרות המנורה ( שמות כז כ ) , ואת האנשים במשיחת הכהנים והמלכים ( כריתות ה ב ) : והלכתי . רצה לומר , וכי אעזוב עסקי ואלך להיות מתנענע ומטולטל בעבור צרכי העצים , כי אם אמלוך , אעזוב בעל כרחי עסקי לטרוח בצרכי המלוכה :
<b style="color: gray;">מצודת ציון</b> החדלתי . ענין מניעה : דשני . מלשון דשן ושמן : לנוע . מלשון תנועה :
<b style="color: gray;">רלב"ג</b> החדלתי את דשני אשר בו יכבדו אלהים ואנשים . אמר זה כי מהשמן היוצא ממנו היו מדליקין במקדש את המנורה :
<h3>{י}</h3>
וַיֹּאמְר֥וּ הָעֵצִ֖ים לַתְּאֵנָ֑ה לְכִי־אַ֖תְּ מָלְכִ֥י עָלֵֽינוּ׃
<b style="color: gray;">רש"י</b> לתאנה . דבורה :
<h3>{יא}</h3>
וַתֹּ֤אמֶר לָהֶם֙ הַתְּאֵנָ֔ה הֶחֳדַ֙לְתִּי֙ אֶת־מָתְקִ֔י וְאֶת־תְּנוּבָתִ֖י הַטּוֹבָ֑ה וְהָ֣לַכְתִּ֔י לָנ֖וּעַ עַל־הָעֵצִֽים׃
<b style="color: gray;">רש"י</b> את מתקי . דבש דבורים :
<b style="color: gray;">מצודת ציון</b> מתקי . מלשון מתוק : תנובתי . פריי , כמו ( איכה ד ט ) מתנובת שדי :
<h3>{יב}</h3>
וַיֹּאמְר֥וּ הָעֵצִ֖ים לַגָּ֑פֶן לְכִי־אַ֖תְּ (מלוכי) [מָלְכִ֥י] עָלֵֽינוּ׃
<b style="color: gray;">רש"י</b> לגפן . גדעון , שהוא מזרע יוסף ( שופטים ו יא ) , שנאמר בו ( בראשית מט כב ) בן פורת , ( ותרגם שם אונקלוס : ) כגופן דנציב וכו' :
<h3>{יג}</h3>
וַתֹּ֤אמֶר לָהֶם֙ הַגֶּ֔פֶן הֶחֳדַ֙לְתִּי֙ אֶת־תִּ֣ירוֹשִׁ֔י הַֽמְשַׂמֵּ֥חַ אֱלֹהִ֖ים וַאֲנָשִׁ֑ים וְהָ֣לַכְתִּ֔י לָנ֖וּעַ עַל־הָעֵצִֽים׃
<b style="color: gray;">רש"י</b> המשמח אלהים . שאין אומרים הלוים שיר של הקרבן אלא על הנסכים :
<b style="color: gray;">מצודת דוד</b> המשמח וגו' . כי אין אומרים שירה בבית המקדש כי אם בעת ניסוך היין ( ברכות לה ב ) , ובאנשים נאמר ( תהלים קד טו ) , ויין ישמח לבב אנוש :
<b style="color: gray;">מצודת ציון</b> תירושי . ייני :
<b style="color: gray;">רלב"ג</b> ואמר על היין המשמח אלהים ואנשים בעבור נסוך היין שהיה במקדש :
<h3>{יד}</h3>
וַיֹּאמְר֥וּ כָל־הָעֵצִ֖ים אֶל־הָאָטָ֑ד לֵ֥ךְ אַתָּ֖ה מְלָךְ־עָלֵֽינוּ׃
<b style="color: gray;">רש"י</b> אל האטד . ספינ''ה בלע''ז :
<b style="color: gray;">מצודת ציון</b> האטד . מין קוץ , וכן ( בראשית נ י ) גרן האטד :
<b style="color: gray;">רלב"ג</b> והנה האטד הוא מין ממיני הקוצים תרגום ודרדר ואטדין והנה אמר זה יותם להורות על פחיתות של אבימלך שלא היה נכון שיגיע ממנו תועלת כמו שלא יגיע מהאטד שום פרי :
<h3>{טו}</h3>
וַיֹּ֣אמֶר הָאָטָד֮ אֶל־הָעֵצִים֒ אִ֡ם בֶּאֱמֶ֣ת אַתֶּם֩ מֹשְׁחִ֨ים אֹתִ֤י לְמֶ֙לֶךְ֙ עֲלֵיכֶ֔ם בֹּ֖אוּ חֲס֣וּ בְצִלִּ֑י וְאִם־אַ֕יִן תֵּ֤צֵא אֵשׁ֙ מִן־הָ֣אָטָ֔ד וְתֹאכַ֖ל אֶת־אַרְזֵ֥י הַלְּבָנֽוֹן׃
<b style="color: gray;">רש"י</b> אם באמת . שאני הגון למלכות :
<b style="color: gray;">מצודת דוד</b> אס באמת . לא דרך לעג , לצחק בי לאחר זה : חסו בצלי . רצה לומר , במעט הצל שיש בי אהיה עליכם למחסה : ואם אין . שלא באמת תמשחו אותי , כי אם לצחק בי : תצא אש . רצה לומר , דעו כי סוף הדבר יהיה שממני תצא האש ותשרוף אף הארזים הגבוהים , ואני עמהם :
<b style="color: gray;">מצודת ציון</b> ותאכל . ותשרף :
<h3>{טז}</h3>
וְעַתָּ֗ה אִם־בֶּאֱמֶ֤ת וּבְתָמִים֙ עֲשִׂיתֶ֔ם וַתַּמְלִ֖יכוּ אֶת־אֲבִימֶ֑לֶךְ וְאִם־טוֹבָ֤ה עֲשִׂיתֶם֙ עִם־יְרֻבַּ֣עַל וְעִם־בֵּית֔וֹ וְאִם־כִּגְמ֥וּל יָדָ֖יו עֲשִׂ֥יתֶם לֽוֹ׃
<b style="color: gray;">מצודת דוד</b> ועתה . רצה לומר , עתה שמעו הנמשל : אם באמת . רצה לומר , וכי באמת ובתמים עשיתם מה שהמלכתם את אבימלך , וכי טובה עשיתם וכו' , וכי כגמול וכו' , בתמיה :
<b style="color: gray;">רלב"ג</b> ועתה אם באמת ובתמים עשיתם . הנה ביאר יותם שלא עשו זה באמת ובתמים ולזה לא ימשך מזה המאמר להם שישמחו באבימלך וישמח הוא בהם אך שישחיתו זה את זה וכן היה להם בסוף כי יש אלהים שופטים בארץ :
<h3>{יז}</h3>
אֲשֶׁר־נִלְחַ֥ם אָבִ֖י עֲלֵיכֶ֑ם וַיַּשְׁלֵ֤ךְ אֶת־נַפְשׁוֹ֙ מִנֶּ֔גֶד וַיַּצֵּ֥ל אֶתְכֶ֖ם מִיַּ֥ד מִדְיָֽן׃
<b style="color: gray;">מצודת דוד</b> אשר נלחם . רצה לומר , הלא גמול ידיו היה לטובה אשר נלחם אבי בעבורכם וסיכן נפשו במלחמה , והיה מהראוי לשלם לו כגמול ידיו :
<h3>{יח}</h3>
וְאַתֶּ֞ם קַמְתֶּ֨ם עַל־בֵּ֤ית אָבִי֙ הַיּ֔וֹם וַתַּהַרְג֧וּ אֶת־בָּנָ֛יו שִׁבְעִ֥ים אִ֖ישׁ עַל־אֶ֣בֶן אֶחָ֑ת וַתַּמְלִ֜יכוּ אֶת־אֲבִימֶ֤לֶךְ בֶּן־אֲמָתוֹ֙ עַל־בַּעֲלֵ֣י שְׁכֶ֔ם כִּ֥י אֲחִיכֶ֖ם הֽוּא׃
<b style="color: gray;">מצודת דוד</b> ואתם קמתם . לא די שלא שלמתם טובה , כי אם עוד עשיתם הרעה : בן אמתו . בן שפחתו , ולא מבני אשתו הגבירה : כי אחיכם הוא . לא המלכתם אותו בעבור כבוד אבי , כי אם על שהוא קרוב לכם מאמו השפחה :
<h3>{יט}</h3>
וְאִם־בֶּאֱמֶ֨ת וּבְתָמִ֧ים עֲשִׂיתֶ֛ם עִם־יְרֻבַּ֥עַל וְעִם־בֵּית֖וֹ הַיּ֣וֹם הַזֶּ֑ה שִׂמְחוּ֙ בַּאֲבִימֶ֔לֶךְ וְיִשְׂמַ֥ח גַּם־ה֖וּא בָּכֶֽם׃
<b style="color: gray;">מצודת דוד</b> ואם באמת וגו' היום הזה . רצה לומר , ואם עם כל זאת תאמרו , אם מתחלה עשינו הרעה להרוג את בני גדעון , מכל מקום 'היום הזה' מה שהמלכנו את אבימלך בנו , הוא לכבוד גדעון וביתו . ואמר , אם כדבריכם כן הוא ש'באמת ובתמים וכו' היום הזה' , אזי יהיה גמולכם אשר תשמחו זה בזה :
<h3>{כ}</h3>
וְאִם־אַ֕יִן תֵּ֤צֵא אֵשׁ֙ מֵאֲבִימֶ֔לֶךְ וְתֹאכַ֛ל אֶת־בַּעֲלֵ֥י שְׁכֶ֖ם וְאֶת־בֵּ֣ית מִלּ֑וֹא וְתֵצֵ֨א אֵ֜שׁ מִבַּעֲלֵ֤י שְׁכֶם֙ וּמִבֵּ֣ית מִלּ֔וֹא וְתֹאכַ֖ל אֶת־אֲבִימֶֽלֶךְ׃
<b style="color: gray;">מצודת דוד</b> ואם אין . רצה לומר , ואם אין הדבר בעבור כבוד אבי וביתו כי אם בעבור שהוא אחיכם מן האם , אזי יהיה גמולכם להיות שנאה ומריבה בין אבימלך ובין אנשי שכם ובית מלוא הסמוך לשכם ותאבדו כולכם , וכאשר אמר האטד אל העצים :
<b style="color: gray;">מצודת ציון</b> אש . רוצה לומר , להב המחלוקת :
<h3>{כא}</h3>
וַיָּ֣נָס יוֹתָ֔ם וַיִּבְרַ֖ח וַיֵּ֣לֶךְ בְּאֵ֑רָה וַיֵּ֣שֶׁב שָׁ֔ם מִפְּנֵ֖י אֲבִימֶ֥לֶךְ אָחִֽיו׃
<b style="color: gray;">מצודת דוד</b> מפני אבימלך . מפני יראת אבימלך , שלא יהרגנו :
<h3>{כב}</h3>
וַיָּ֧שַׂר אֲבִימֶ֛לֶךְ עַל־יִשְׂרָאֵ֖ל שָׁלֹ֥שׁ שָׁנִֽים׃
<b style="color: gray;">רש"י</b> וישר . על כרחם נהג רבנות ובגאוה :
<b style="color: gray;">מצודת ציון</b> וישר . מלשון שררה :
<b style="color: gray;">רלב"ג</b> והנה לא מלך אבימלך על ישראל כי אם ג' שנים ותוך זה הזמן הקצר נתקיימה קללת יותם וזה שכבר שלח אלהים רוח רעה בין אבימלך וביניהם באופן שהשחיתו זה את זה :
<h3>{כג}</h3>
וַיִּשְׁלַ֤ח אֱלֹהִים֙ ר֣וּחַ רָעָ֔ה בֵּ֣ין אֲבִימֶ֔לֶךְ וּבֵ֖ין בַּעֲלֵ֣י שְׁכֶ֑ם וַיִּבְגְּד֥וּ בַעֲלֵי־שְׁכֶ֖ם בַּאֲבִימֶֽלֶךְ׃
<b style="color: gray;">רש"י</b> רוח רעה . שנאה , שלנ''ש מלטלינ''ט בלע''ז :
<b style="color: gray;">מצודת ציון</b> רוח רעה . רוצה לומר , שנאה ומריבה :
<h3>{כד}</h3>
לָב֕וֹא חֲמַ֖ס שִׁבְעִ֣ים בְּנֵֽי־יְרֻבָּ֑עַל וְדָמָ֗ם לָשׂ֞וּם עַל־אֲבִימֶ֤לֶךְ אֲחִיהֶם֙ אֲשֶׁ֣ר הָרַ֣ג אוֹתָ֔ם וְעַל֙ בַּעֲלֵ֣י שְׁכֶ֔ם אֲשֶׁר־חִזְּק֥וּ אֶת־יָדָ֖יו לַהֲרֹ֥ג אֶת־אֶחָֽיו׃
<b style="color: gray;">מצודת דוד</b> לבא חמס . רצה לומר , מה' היתה , למען יבוא גמול החמס שחמסו המלוכה מבני גדעון , וגמול דמם , לשום העונש על אבימלך אשר הרגם וכו' :
<b style="color: gray;">מצודת ציון</b> חמס . גזל :
<h3>{כה}</h3>
וַיָּשִׂ֣ימוּ לוֹ֩ בַעֲלֵ֨י שְׁכֶ֜ם מְאָרְבִ֗ים עַ֚ל רָאשֵׁ֣י הֶהָרִ֔ים וַיִּגְזְל֗וּ אֵ֛ת כָּל־אֲשֶׁר־יַעֲבֹ֥ר עֲלֵיהֶ֖ם בַּדָּ֑רֶךְ וַיֻּגַּ֖ד לַאֲבִימֶֽלֶךְ׃
<b style="color: gray;">מצודת דוד</b> לו . לאבימלך , לתפשו ולהרגו : ויגזלו . בהיותם מתמידים לשבת יחידים בראשי ההרים , ועל כי מרדו באבימלך , עשו הישר בעיניהם : ויגד לאבימלך . אשר הקימו עליו מארבים , והיה נשמר מלבוא לשכם :
<b style="color: gray;">רלב"ג</b> וישימו לו בעלי שכם מארבים על ראשי ההרים . ר''ל ששמו בעבורו מארבים שם כדי שיהרגוהו אם ימצא להם ואותם המארבים גזלו כל אשר יעבור עליהם בדרך כי לא היתה אימת המלכות עליהם , והנה הוגד זה הענין לאבימלך ונשמר מלבוא שם , והנה געל בן עבד ואחיו עברו בשכם ובטחו בו בעלי שכם לגלות דעתם בפניו שהיתה כנגד אבימלך ולזה קללו אבימלך בפניו לדעתם כי גם הוא שונאו :
<h3>{כו}</h3>
וַיָּבֹ֞א גַּ֤עַל בֶּן־עֶ֙בֶד֙ וְאֶחָ֔יו וַיַּעַבְר֖וּ בִּשְׁכֶ֑ם וַיִּבְטְחוּ־ב֖וֹ בַּעֲלֵ֥י שְׁכֶֽם׃
<b style="color: gray;">רש"י</b> געל בן עבד . מאומה אחרת היה :
<b style="color: gray;">מצודת דוד</b> ויבטחו בו . חשבו שיעזרם הוא מול אבימלך :
<h3>{כז}</h3>
וַיֵּצְא֨וּ הַשָּׂדֶ֜ה וַֽיִּבְצְר֤וּ אֶת־כַּרְמֵיהֶם֙ וַֽיִּדְרְכ֔וּ וַֽיַּעֲשׂ֖וּ הִלּוּלִ֑ים וַיָּבֹ֙אוּ֙ בֵּ֣ית אֱ‍ֽלֹֽהֵיהֶ֔ם וַיֹּֽאכְלוּ֙ וַיִּשְׁתּ֔וּ וַֽיְקַלְל֖וּ אֶת־אֲבִימֶֽלֶךְ׃
<b style="color: gray;">רש"י</b> ויעשו הלולים . ( תרגום : ) ועבדו חנגין :
<b style="color: gray;">מצודת דוד</b> ויצאו השדה . כי טרם בוא געל אליהם פחדו מאבימלך לצאת השדה , והיו נסגרים בהעיר :
<b style="color: gray;">מצודת ציון</b> ויבצרו . הוא תלישת הפרי , כמו ( דברים כד כא ) כי תבצר כרמך : וידרכו . להוציא היין מן הענבים , דורכים והולכים על גביהם : הלולים . שמחות , ובדברי רבותינו זכרונם לברכה ( כתובות א ) מחמת הלולא :
<h3>{כח}</h3>
וַיֹּ֣אמֶר ׀ גַּ֣עַל בֶּן־עֶ֗בֶד מִֽי־אֲבִימֶ֤לֶךְ וּמִֽי־שְׁכֶם֙ כִּ֣י נַעַבְדֶ֔נּוּ הֲלֹ֥א בֶן־יְרֻבַּ֖עַל וּזְבֻ֣ל פְּקִיד֑וֹ עִבְד֗וּ אֶת־אַנְשֵׁ֤י חֲמוֹר֙ אֲבִ֣י שְׁכֶ֔ם וּמַדּ֖וּעַ נַעַבְדֶ֥נּוּ אֲנָֽחְנוּ׃
<b style="color: gray;">רש"י</b> מי אבימלך ומי שכם . מי אבימלך להיות שר על שכם ומי שכם להיות עבדים לאבימלך , הלא בן ירובעל היה אבימלך מן עפרת אבי העזרי ( לעיל ו יא ) : וזבל פקידו . וזה פקיד העיר ששמו 'זבול' , פקידו של אבימלך הוא , ואדוניו אין לו משפט מלוכה בעיר ואף פקידו אינו כלום : עבדו את אנשי חמור . אם באתם לקנות לכם אדונים , באו ועבדו את אנשי חמור , שהיה נשיא הארץ מקדם ( בראשית לד ב ) : ומדוע נעבדנו . לאבימלך :
<b style="color: gray;">מצודת דוד</b> מי אבימלך ומי שכם . רצה לומר , הלא מהראוי שהנכבד ימשול על הפחותים ונבזים והנה נהפוך הוא , כי 'מי אבימלך' הלא הוא פחות ונבזה , ו'מי שכם' , רצה לומר , הלא בעלי שכם המה נכבדי ארץ : כי נעבדנו . אשר נעבוד לאבימלך , וכלל עצמו עמהם על כי ישב בשכם ומהם יחשב : הלא בן ירובעל . רצה לומר , וכי הוא ירובעל עצמו שעשה לכם תשועה , הלא בנו הוא ואין לעבדו בעבור אביו : וזבל פקידו . הלא זבול הוא פקידו ולא הועמד מן ירובעל עצמו , ואם אין מהראוי לעבוד לאבימלך , מכל שכן לפקידו : עבדו את אנשי חמור . רצה לומר ואם מהראוי לעבדו בעבור שמשל בכם אביו , אם כן , לכו ועבדו את אנשי חמור , כי חמור היה 'אבי שכם' , רצה לומר , שר של שכם , אם כן , עבדו בניו בעבור שמשל אביהם : ומדוע . רצה לומר , ואם בעבור תשועת גדעון , מהראוי לעבוד גם לבנו , זה היה ראוי למי שעשה התשועה לאבותיכם שכבר מתו , 'ומדוע נעבדנו אנחנו' , הלא לא לנו היתה התשועה :
<b style="color: gray;">רלב"ג</b> ויאמר געל בן עבד מי אבימלך ומי שכם כי נעבדנו . ר''ל כשם שאין ראוי שנעבוד שכם מפני היותו בן חמור שהיה נשיא הארץ כן אין ראוי שנעבוד אבימלך מפני היותו בן ירובעל שהיה מושל על ישראל : הלא בן ירובעל וזבול פקידו . ר''ל אין מעלה לאבימלך אלא שהוא בן ירובעל וכ''ש זבול שהוא פקיד גדעון ואבימלך ואם היה ראוי לעבוד זבול היה ראוי לעבוד את אנשי חמור אבי שכם וזה דבר בלתי ראוי ומי יתן את עם שכם בכללו בידי ואסור אבימלך מכל וכל מהיות מושל על עיר וסבב שיאמר העם לאבימלך רבה צבאך וצאה כמו שתוכל להלחם עמנו ונראה דברי מי יקום והוא מבואר שכל עם שכם לא היו נסכמים בזה המאמר שאם היה הענין כן היו מוציאים זבול מהעיר או היו הורגים אותו והוא מבואר שקצתם היו מורדים וקצתם היו אחרי אבימלך :
<h3>{כט}</h3>
וּמִ֨י יִתֵּ֜ן אֶת־הָעָ֤ם הַזֶּה֙ בְּיָדִ֔י וְאָסִ֖ירָה אֶת־אֲבִימֶ֑לֶךְ וַיֹּ֙אמֶר֙ לַאֲבִימֶ֔לֶךְ רַבֶּ֥ה צְבָאֲךָ֖ וָצֵֽאָה׃
<b style="color: gray;">רש"י</b> ויאמר לאבימלך . ויאמר געל בפני זבול , הודיע לאבימלך : רבה צבאך וצאה . מן המקום שאתה שם , ונראה את גדולתך :
<b style="color: gray;">מצודת דוד</b> ומי יתן . הלואי והיה העם הזה ברשותי , אז הייתי מסירו ממלוכה מכל וכל : ויאמר לאבימלך . אמר להגיד לאבימלך , הרבה צבאך מה שתוכל וצאה עמי למלחמה :
<b style="color: gray;">מצודת ציון</b> צבאך . צבאות עם :
<h3>{ל}</h3>
וַיִּשְׁמַ֗ע זְבֻל֙ שַׂר־הָעִ֔יר אֶת־דִּבְרֵ֖י גַּ֣עַל בֶּן־עָ֑בֶד וַיִּ֖חַר אַפּֽוֹ׃
<h3>{לא}</h3>
וַיִּשְׁלַ֧ח מַלְאָכִ֛ים אֶל־אֲבִימֶ֖לֶךְ בְּתָרְמָ֣ה לֵאמֹ֑ר הִנֵּה֩ גַ֨עַל בֶּן־עֶ֤בֶד וְאֶחָיו֙ בָּאִ֣ים שְׁכֶ֔מָה וְהִנָּ֛ם צָרִ֥ים אֶת־הָעִ֖יר עָלֶֽיךָ׃
<b style="color: gray;">רש"י</b> בתרמה . כמו במרמה , בתרמית , כלומר : בלט ובסתר :
<b style="color: gray;">מצודת דוד</b> בתרמה . בהיותו יושב בתרמה , והיא 'ארומה' האמור למטה ( פסוק לא ) , ובשתי השמות היתה נקראת : והנם . געל ואחיו מפתים אנשי העיר לעשות העיר מצור בעבורך שלא תכנוס בה ( וכמו שיקרא 'מצור' כאשר יצורו מבחוץ לבלי תת יוצא ממנו , כן יקרא 'מצור' כאשר יצורו מבפנים לבלי תת בוא לתוכה ) :
<b style="color: gray;">מצודת ציון</b> צרים . מלשון מצור : עליך . בעבורך :
<b style="color: gray;">רלב"ג</b> בתרמה . הוא שם מקום שהיה יושב בו אבימלך ותרמה וארומה הוא מקום אחד :
<h3>{לב}</h3>
וְעַתָּה֙ ק֣וּם לַ֔יְלָה אַתָּ֖ה וְהָעָ֣ם אֲשֶׁר־אִתָּ֑ךְ וֶאֱרֹ֖ב בַּשָּׂדֶֽה׃
<h3>{לג}</h3>
וְהָיָ֤ה בַבֹּ֙קֶר֙ כִּזְרֹ֣חַ הַשֶּׁ֔מֶשׁ תַּשְׁכִּ֖ים וּפָשַׁטְתָּ֣ עַל־הָעִ֑יר וְהִנֵּה־ה֞וּא וְהָעָ֤ם אֲשֶׁר־אִתּוֹ֙ יֹצְאִ֣ים אֵלֶ֔יךָ וְעָשִׂ֣יתָ לּ֔וֹ כַּאֲשֶׁ֖ר תִּמְצָ֥א יָדֶֽךָ׃
<b style="color: gray;">מצודת דוד</b> יצאים . כאשר התפאר באמרי פיו : כאשר תמצא ידך . רצה לומר , כפי יכלתך , אם להרגו אם לתפשו :
<b style="color: gray;">מצודת ציון</b> ופשטת . ענין פזור , כדרך הנלחמים :
<h3>{לד}</h3>
וַיָּ֧קָם אֲבִימֶ֛לֶךְ וְכָל־הָעָ֥ם אֲשֶׁר־עִמּ֖וֹ לָ֑יְלָה וַיֶּאֶרְב֣וּ עַל־שְׁכֶ֔ם אַרְבָּעָ֖ה רָאשִֽׁים׃
<b style="color: gray;">רש"י</b> ארבע ראשים . ארבעה כתות :
<b style="color: gray;">מצודת ציון</b> ראשים . חלקים :
<h3>{לה}</h3>
וַיֵּצֵא֙ גַּ֣עַל בֶּן־עֶ֔בֶד וַיַּעֲמֹ֕ד פֶּ֖תַח שַׁ֣עַר הָעִ֑יר וַיָּ֧קָם אֲבִימֶ֛לֶךְ וְהָעָ֥ם אֲשֶׁר־אִתּ֖וֹ מִן־הַמַּאְרָֽב׃
<b style="color: gray;">מצודת דוד</b> מן המארב . ללכת על העיר למלחמה :
<h3>{לו}</h3>
וַיַּרְא־גַּעַל֮ אֶת־הָעָם֒ וַיֹּ֣אמֶר אֶל־זְבֻ֔ל הִנֵּה־עָ֣ם יוֹרֵ֔ד מֵרָאשֵׁ֖י הֶהָרִ֑ים וַיֹּ֤אמֶר אֵלָיו֙ זְבֻ֔ל אֵ֣ת צֵ֧ל הֶהָרִ֛ים אַתָּ֥ה רֹאֶ֖ה כָּאֲנָשִֽׁים׃
<b style="color: gray;">מצודת דוד</b> כאנשים . 'צל ההרים' , הם הנראים לך אנשים , וכונתו היתה לבל יכיר בהם עד אשר יבואו פתאום :
<h3>{לז}</h3>
וַיֹּ֨סֶף ע֣וֹד גַּעַל֮ לְדַבֵּר֒ וַיֹּ֕אמֶר הִנֵּה־עָם֙ יֽוֹרְדִ֔ים מֵעִ֖ם טַבּ֣וּר הָאָ֑רֶץ וְרֹאשׁ־אֶחָ֣ד בָּ֔א מִדֶּ֖רֶךְ אֵל֥וֹן מְעוֹנְנִֽים׃
<b style="color: gray;">רש"י</b> מעם טבור הארץ . ( תרגום : ) מן תוקפא דארעא , מהר הגבוה שבכולם : אלון מעוננים ( תרגום : ) מישר מעוננים :
<b style="color: gray;">מצודת דוד</b> הנה עם . לא צל הרים הוא , כי 'הנה עם יורדים' וכו' :
<b style="color: gray;">מצודת ציון</b> טבור . מיצוע הארץ וגבהו נקרא 'טבור' , על שם שהטבור והוא השרר שבאדם הוא בגובה הגוף ובאמצעיתו , וכן ( יחזקאל לח יב ) על טבור הארץ :
<h3>{לח}</h3>
וַיֹּ֨אמֶר אֵלָ֜יו זְבֻ֗ל אַיֵּ֨ה אֵפ֥וֹא פִ֙יךָ֙ אֲשֶׁ֣ר תֹּאמַ֔ר מִ֥י אֲבִימֶ֖לֶךְ כִּ֣י נַעַבְדֶ֑נּוּ הֲלֹ֨א זֶ֤ה הָעָם֙ אֲשֶׁ֣ר מָאַ֣סְתָּה בּ֔וֹ צֵא־נָ֥א עַתָּ֖ה וְהִלָּ֥חֶם בּֽוֹ׃
<b style="color: gray;">מצודת דוד</b> הלא זה העם . המה עמו של מי אשר מאסתם בו :
<b style="color: gray;">מצודת ציון</b> איה אפוא . הוא כפל ענין במלות שונות : פיך . מאמרך :
<h3>{לט}</h3>
וַיֵּ֣צֵא גַ֔עַל לִפְנֵ֖י בַּעֲלֵ֣י שְׁכֶ֑ם וַיִּלָּ֖חֶם בַּאֲבִימֶֽלֶךְ׃
<b style="color: gray;">מצודת דוד</b> לפני וגו' . רצה לומר , בראש כולם :
<h3>{מ}</h3>
וַיִּרְדְּפֵ֣הוּ אֲבִימֶ֔לֶךְ וַיָּ֖נָס מִפָּנָ֑יו וַֽיִּפְּל֛וּ חֲלָלִ֥ים רַבִּ֖ים עַד־פֶּ֥תַח הַשָּֽׁעַר׃
<b style="color: gray;">מצודת דוד</b> עד פתח . ממקום המלחמה עד בואם פתח השער נפלו חללים :
<h3>{מא}</h3>
וַיֵּ֥שֶׁב אֲבִימֶ֖לֶךְ בָּארוּמָ֑ה וַיְגָ֧רֶשׁ זְבֻ֛ל אֶת־גַּ֥עַל וְאֶת־אֶחָ֖יו מִשֶּׁ֥בֶת בִּשְׁכֶֽם׃
<b style="color: gray;">מצודת דוד</b> וישב . רצה לומר חזר לשבת בארומה כמאז : ויגרש . לאחר זמן כאשר חזקה ידו :
<b style="color: gray;">רלב"ג</b> ויגרש זבול את געל וגו' . יש לתמוה איך היה יכול על זה והנה אנשי שכם היו נלחמים עם אבימלך והנה ידמה שעשה זה בחכמה גם עם שונאי אבימלך בשאמר להם כי הוא סבב כל הרעה הזאת לשכם ולזה הסכימו עמו לגרשו מן העיר או היה זה עם יד הנמשכים עם אבימלך מעיר שכם :
<h3>{מב}</h3>
וַֽיְהִי֙ מִֽמָּחֳרָ֔ת וַיֵּצֵ֥א הָעָ֖ם הַשָּׂדֶ֑ה וַיַּגִּ֖דוּ לַאֲבִימֶֽלֶךְ׃
<b style="color: gray;">רש"י</b> ויצא העם השדה . אנשי שכם : ויגידו . המגידים לאבימלך , שיצאו בני העיר אל השדה לעשות חפציהם :
<b style="color: gray;">מצודת דוד</b> ויגדו . מאנשי אבימלך :
<h3>{מג}</h3>
וַיִּקַּ֣ח אֶת־הָעָ֗ם וַֽיֶּחֱצֵם֙ לִשְׁלֹשָׁ֣ה רָאשִׁ֔ים וַיֶּאֱרֹ֖ב בַּשָּׂדֶ֑ה וַיַּ֗רְא וְהִנֵּ֤ה הָעָם֙ יֹצֵ֣א מִן־הָעִ֔יר וַיָּ֥קָם עֲלֵיהֶ֖ם וַיַּכֵּֽם׃
<b style="color: gray;">מצודת דוד</b> את העם . אשר עמו : וירא . וכאשר ראה :
<b style="color: gray;">מצודת ציון</b> ויחצם . ויחלקם :
<h3>{מד}</h3>
וַאֲבִימֶ֗לֶךְ וְהָרָאשִׁים֙ אֲשֶׁ֣ר עִמּ֔וֹ פָּשְׁט֕וּ וַיַּ֣עַמְד֔וּ פֶּ֖תַח שַׁ֣עַר הָעִ֑יר וּשְׁנֵ֣י הָֽרָאשִׁ֗ים פָּֽשְׁט֛וּ עַֽל־כָּל־אֲשֶׁ֥ר בַּשָּׂדֶ֖ה וַיַּכּֽוּם׃
<b style="color: gray;">רש"י</b> פתח שער העיר . שלא יוכלו ליכנס :
<b style="color: gray;">מצודת דוד</b> והראשים . רצה לומר , אחד מהראשים : פתח שער . לבל יצא מן העיר לעזור להעם שבשדה :
<b style="color: gray;">רלב"ג</b> ואבימלך והראשים אשר עמו . ר''ל הנכבדים אשר עמו כי שני הראשים פשטו על כל אשר בשדה ולזה לא נשאר כי אם ראש אחד לפשוט ולעמוד פתח העיר :
<h3>{מה}</h3>
וַאֲבִימֶ֜לֶךְ נִלְחָ֣ם בָּעִ֗יר כֹּ֚ל הַיּ֣וֹם הַה֔וּא וַיִּלְכֹּד֙ אֶת־הָעִ֔יר וְאֶת־הָעָ֥ם אֲשֶׁר־בָּ֖הּ הָרָ֑ג וַיִּתֹּץ֙ אֶת־הָעִ֔יר וַיִּזְרָעֶ֖הָ מֶֽלַח׃
<b style="color: gray;">מצודת דוד</b> ויזרעה מלח . פזר מלח לקלקל השדות :
<b style="color: gray;">רלב"ג</b> ויתוץ את העיר ויזרעה מלח . עשה זה כדי שלא תהא ראויה לשדות ולכרמי' :
<h3>{מו}</h3>
וַֽיִּשְׁמְע֔וּ כָּֽל־בַּעֲלֵ֖י מִֽגְדַּל־שְׁכֶ֑ם וַיָּבֹ֣אוּ אֶל־צְרִ֔יחַ בֵּ֖ית אֵ֥ל בְּרִֽית׃
<b style="color: gray;">רש"י</b> צריח . יער שכפו אילנות ופסגים סביב סביב , וקורין אותו פלייש''ר בלע''ז : בית אל ברית . אותו צריח היה של בעל ברית , שם של עבודה זרה שלהם , וצלמון ( פסוק מח ) , יער היה שם . ויש פותרין : צריח , וודוו''י בלע''ז שעושין בקרקע :
<b style="color: gray;">מצודת דוד</b> וישמעו וגו' . כי מגדל שכם לא עמדה בתוך העיר :
<b style="color: gray;">מצודת ציון</b> צריח . מגדל גבוה יקרא 'צריח' , וכן ( שמואל א יג ו ) ובסלעים ובצריחים , והוא מלשון הרמת קול , כמו ( ישעיהו מב יג ) יריע אף יצריח , כי הצופה העומד על מגדל גבוה צריך להשמיע דברו בהרמת קול :
<b style="color: gray;">רלב"ג</b> בעלי מגדל שכם הם גדולי העיר ולא היו שם בעת ההיא ולזה באו אל צריח בית אל בברית ר''ל שישמרום מיד אבימלך ושם המקום ההוא בית אל וצריח הוא מגדל חזק והוא אצל בית אל ולזה לא מתו שם כי אם אנשי מגדל שכם כי הם לבדם היו בצריח :
<h3>{מז}</h3>
וַיֻּגַּ֖ד לַאֲבִימֶ֑לֶךְ כִּ֣י הִֽתְקַבְּצ֔וּ כָּֽל־בַּעֲלֵ֖י מִֽגְדַּל־שְׁכֶֽם׃
<h3>{מח}</h3>
וַיַּ֨עַל אֲבִימֶ֜לֶךְ הַר־צַלְמ֗וֹן הוּא֮ וְכָל־הָעָ֣ם אֲשֶׁר־אִתּוֹ֒ וַיִּקַּח֩ אֲבִימֶ֨לֶךְ אֶת־הַקַּרְדֻּמּ֜וֹת בְּיָד֗וֹ וַיִּכְרֹת֙ שׂוֹכַ֣ת עֵצִ֔ים וַיִּ֨שָּׂאֶ֔הָ וַיָּ֖שֶׂם עַל־שִׁכְמ֑וֹ וַיֹּ֜אמֶר אֶל־הָעָ֣ם אֲשֶׁר־עִמּ֗וֹ מָ֤ה רְאִיתֶם֙ עָשִׂ֔יתִי מַהֲר֖וּ עֲשׂ֥וּ כָמֽוֹנִי׃
<b style="color: gray;">רש"י</b> שוכת עצים . ענף עצים :
<b style="color: gray;">מצודת דוד</b> מה ראיתם עשיתי . כמו ראיתם מה עשיתי וכו' :
<b style="color: gray;">מצודת ציון</b> הקרדמות . גרזן שמבקעין בו עצים , כמו ( שמואל א יג כ ) את קרדמו : שוכת . ענף גדול . ובמשנה ( בבא קמא י ב ) לא יקוץ את השוכה , והוא מלשון סכך :
<b style="color: gray;">רלב"ג</b> שוכת עצים . הוא ענף ונקרא כן מפני שהוא מסכך כי הענפים הם מסככים סביב האילן שוכת כמו שוכתו :
<h3>{מט}</h3>
וַיִּכְרְת֨וּ גַם־כָּל־הָעָ֜ם אִ֣ישׁ שׂוֹכֹ֗ה וַיֵּ֨לְכ֜וּ אַחֲרֵ֤י אֲבִימֶ֙לֶךְ֙ וַיָּשִׂ֣ימוּ עַֽל־הַצְּרִ֔יחַ וַיַּצִּ֧יתוּ עֲלֵיהֶ֛ם אֶֽת־הַצְּרִ֖יחַ בָּאֵ֑שׁ וַיָּמֻ֜תוּ גַּ֣ם כָּל־אַנְשֵׁ֧י מִֽגְדַּל־שְׁכֶ֛ם כְּאֶ֖לֶף אִ֥ישׁ וְאִשָּֽׁה׃
<b style="color: gray;">מצודת דוד</b> על הצריח . רצה לומר , סמוך לה :
<b style="color: gray;">מצודת ציון</b> ויציתו . מלשון הצתה והבערה :
<h3>{נ}</h3>
וַיֵּ֥לֶךְ אֲבִימֶ֖לֶךְ אֶל־תֵּבֵ֑ץ וַיִּ֥חַן בְּתֵבֵ֖ץ וַֽיִּלְכְּדָֽהּ׃
<b style="color: gray;">רלב"ג</b> וילך אבימלך . וידמה שאנשי תבץ ג''כ מרדו בו :
<h3>{נא}</h3>
וּמִגְדַּל־עֹז֮ הָיָ֣ה בְתוֹךְ־הָעִיר֒ וַיָּנֻ֨סוּ שָׁ֜מָּה כָּל־הָאֲנָשִׁ֣ים וְהַנָּשִׁ֗ים וְכֹל֙ בַּעֲלֵ֣י הָעִ֔יר וַֽיִּסְגְּר֖וּ בַּעֲדָ֑ם וַֽיַּעֲל֖וּ עַל־גַּ֥ג הַמִּגְדָּֽל׃
<b style="color: gray;">מצודת ציון</b> ומגדל עז . ומגדל חזק :
<h3>{נב}</h3>
וַיָּבֹ֤א אֲבִימֶ֙לֶךְ֙ עַד־הַמִּגְדָּ֔ל וַיִּלָּ֖חֶם בּ֑וֹ וַיִּגַּ֛שׁ עַד־פֶּ֥תַח הַמִּגְדָּ֖ל לְשָׂרְפ֥וֹ בָאֵֽשׁ׃
<b style="color: gray;">מצודת דוד</b> עד פתח . כי השער היה מעץ :
<h3>{נג}</h3>
וַתַּשְׁלֵ֞ךְ אִשָּׁ֥ה אַחַ֛ת פֶּ֥לַח רֶ֖כֶב עַל־רֹ֣אשׁ אֲבִימֶ֑לֶךְ וַתָּ֖רִץ אֶת־גֻּלְגָּלְתּֽוֹ׃
<b style="color: gray;">רש"י</b> פלח רכב . חתיכת אבן של ריחים העליונה הקרויה רכב : ותרץ . ותרוצץ :
<b style="color: gray;">מצודת ציון</b> פלח . כן נקרא אבן הרחיים , כמו ( איוב מא טז ) כפלח תחתית : רכב . הוא האבן העליון מהרחיים , הרוכב על התחתית : ותרץ . מלשון רציצה ושבירה : גלגלתו . ראשו , כמו ( דברי הימים א י י ) ואת גלגלתו :
<b style="color: gray;">רלב"ג</b> פלח רכב . היא חתיכת מהרכב והיא אחת מהרחים והיא העליונה להיותה רוכבת על התחתונה :
<h3>{נד}</h3>
וַיִּקְרָ֨א מְהֵרָ֜ה אֶל־הַנַּ֣עַר ׀ נֹשֵׂ֣א כֵלָ֗יו וַיֹּ֤אמֶר לוֹ֙ שְׁלֹ֤ף חַרְבְּךָ֙ וּמ֣וֹתְתֵ֔נִי פֶּן־יֹ֥אמְרוּ לִ֖י אִשָּׁ֣ה הֲרָגָ֑תְהוּ וַיִּדְקְרֵ֥הוּ נַעֲר֖וֹ וַיָּמֹֽת׃
<b style="color: gray;">רש"י</b> פן יאמרו לי . פן יאמרו עלי :
<b style="color: gray;">מצודת דוד</b> נושא כליו . כלי זינו : אשה הרגתהו . ולקלון יחשב לו :
<b style="color: gray;">מצודת ציון</b> לי . עלי : וידקרהו . ענין תחיבה בגוף , וכן ( ישעיהו יג טו ) כל הנמצא ידקר :
<h3>{נה}</h3>
וַיִּרְא֥וּ אִֽישׁ־יִשְׂרָאֵ֖ל כִּ֣י מֵ֣ת אֲבִימֶ֑לֶךְ וַיֵּלְכ֖וּ אִ֥ישׁ לִמְקֹמֽוֹ׃
<h3>{נו}</h3>
וַיָּ֣שֶׁב אֱלֹהִ֔ים אֵ֖ת רָעַ֣ת אֲבִימֶ֑לֶךְ אֲשֶׁ֤ר עָשָׂה֙ לְאָבִ֔יו לַהֲרֹ֖ג אֶת־שִׁבְעִ֥ים אֶחָֽיו׃
<b style="color: gray;">מצודת דוד</b> את רעת . את גמול רעת :
<h3>{נז}</h3>
וְאֵ֗ת כָּל־רָעַת֙ אַנְשֵׁ֣י שְׁכֶ֔ם הֵשִׁ֥יב אֱלֹהִ֖ים בְּרֹאשָׁ֑ם וַתָּבֹ֣א אֲלֵיהֶ֔ם קִֽלֲלַ֖ת יוֹתָ֥ם בֶּן־יְרֻבָּֽעַל׃
<h2>שופטים פרק-י</h2>
<h3>{א}</h3>
וַיָּקָם֩ אַחֲרֵ֨י אֲבִימֶ֜לֶךְ לְהוֹשִׁ֣יעַ אֶת־יִשְׂרָאֵ֗ל תּוֹלָ֧ע בֶּן־פּוּאָ֛ה בֶּן־דּוֹד֖וֹ אִ֣ישׁ יִשָּׂשכָ֑ר וְהֽוּא־יֹשֵׁ֥ב בְּשָׁמִ֖יר בְּהַ֥ר אֶפְרָֽיִם׃
<b style="color: gray;">רש"י</b> בן דודו . כך שמו :
<b style="color: gray;">מצודת ציון</b> דודו . שם איש :
<h3>{ב}</h3>
וַיִּשְׁפֹּט֙ אֶת־יִשְׂרָאֵ֔ל עֶשְׂרִ֥ים וְשָׁלֹ֖שׁ שָׁנָ֑ה וַיָּ֖מָת וַיִּקָּבֵ֥ר בְּשָׁמִֽיר׃
<b style="color: gray;">מצודת דוד</b> וימת . בתוך שנת העשרים ושלש , ועלה השנה לו וליאיר ששפט אחריו , כן כתוב ב'סדר עולם' ( פרק יב ) :
<h3>{ג}</h3>
וַיָּ֣קָם אַחֲרָ֔יו יָאִ֖יר הַגִּלְעָדִ֑י וַיִּשְׁפֹּט֙ אֶת־יִשְׂרָאֵ֔ל עֶשְׂרִ֥ים וּשְׁתַּ֖יִם שָׁנָֽה׃
<h3>{ד}</h3>
וַֽיְהִי־ל֞וֹ שְׁלֹשִׁ֣ים בָּנִ֗ים רֹֽכְבִים֙ עַל־שְׁלֹשִׁ֣ים עֲיָרִ֔ים וּשְׁלֹשִׁ֥ים עֲיָרִ֖ים לָהֶ֑ם לָהֶ֞ם יִקְרְא֣וּ ׀ חַוֹּ֣ת יָאִ֗יר עַ֚ד הַיּ֣וֹם הַזֶּ֔ה אֲשֶׁ֖ר בְּאֶ֥רֶץ הַגִּלְעָֽד׃
<b style="color: gray;">רש"י</b> עירים . ( תרגום : ) עולין , סוסים בחורים : ושלשים עירים להם . ושלשים ערים בלא חומה להם , לכך נקראו עירים , לשון עיירות :
<b style="color: gray;">מצודת דוד</b> רכבים וגו' . והוא דבר חשיבות : חות יאיר . על כי נאמר בתורה ( במדבר לב מא ) שיאיר בן מנשה קרא לעריו חות יאיר , ולפי שהיה שמו כשמו , וערי בניו היו מרובות , קראם גם כן חות יאיר :
<b style="color: gray;">מצודת ציון</b> עירים . כן יקרא החמור בעודו קטן , כמו ( זכריה ט ט ) עיר בן אתונות : עירים . תניינא : כמו ערים , ובדרך צחות אמר 'עירים' , לזווגו עם עירים שזכר :
<b style="color: gray;">רלב"ג</b> ושלשים עירים להם . כפל הענין בענינים מתחלפים על צד הצחות והנה הוא כמו ערים כמו שזכר להם יקראו חות יאיר : ואולם התועלות המגיעות מזה הספור הן אלו . הראשון הוא להודיע שאין ראוי שיתרשל האדם מההצלה מפני רוב שפלות ידו והכנעו לפני האויב אבל ראוי שיתחכם בזה לפי מה שאפשר ולזה ספר כי בראות ישראל כי מדין באים תמיד לשללם ולהשחיתם המציאו תחבולות להמלט מזה לפי מה שאפשר ולזה עשו המנהרות בהרים והמערות והמצדות כי בהם תשלם להם הצלת מה כמו שביארנו . השני הוא להודיע עוצם השגחת הש''י בישראל מפני בריתו עם האבות והוא שתכף ששבו ישראל אליו שלח נביאו להצילם ביד גדעון ומשך לבבו לזה בכמו זה האופן הנפלא שבא בזה הספור וכל זה לחוזק ההשגחה בישראל וידמה שבחר השם ית' שתהיה התשועה על יד גדעון לשתי סבות האחת כי אולי היה היותר ראוי לזה המעשה כי הוא היה גבור חיל והיה ג''כ יותר ראוי שיעשה הנס על ידו מזולתו מישראל אז והב' כי ידמה שהרע שעשו ישראל היה שרשו בבית יואש אביו כי שם היה הבעל ומזבח הבעל והאשרה והיה שם פר שהוקצה לע''ג ז' שנים ולזה יתכן שהתחיל יואש בזה הטעות וזנו אחריו בית ישראל ולפיכך נתיצת מזבח הבעל וכריתת האשרה היה ראוי שיקדם קודם הצלת ישראל מהרע שנפלו בו על זה המרי וזה היה אפשר שישלם בקלות על יד גדעון לבער הרע מקרבם קודם הלחמם עם מדין . השלישי הוא להודיע ענין המופתים אשר עשה הש''י על יד נביאו כי באמונתם יתקיימו הפנות התוריות כמו שביארתי בספר מ''י ובביאורנו לדברי התורה ולזה זכר שעלה האש מן הצור ע''ד המופת ואכלה הבשר והמצות ושנשא רוח ה' המלאך אל אשר לא ידע עד אשר הלך מעיני גדעון . הרביעי הוא להודיע כי כשימשך דבר רע מדבר מה ראוי שיכירו הדבר ההוא קודם שישתדלו בהסרת הרע הנמשך ממנו ולזה ספר שצוה הש''י להרוס מזבח הבעל ולכרות האשרה אשר עליו ולהעלות הפר שהוקנה לע''ג כדי לבערו ואולם מי שישתדל בזה התועלת בזולת זה האופן ידמה למי שירצה לטבול מפני טומאת שרץ ושרץ בידו כי בזה לא יטהר מטומאתו כלל . החמישי הוא להודיע שראוי למי שיחוייב לו לעשות פועל על מה שישתדל לעשותו באופן אשר יתכן לו לעשות בקלות ולזה ספר כי לא הסכים גדעון לעשות זה הענין שצוה לו ביום אע''פ שהיה יותר ראוי כי הקרבנות לא יעשו אלא ביום עם שבזה יהיה הענין יותר מפורסם וההקדשה לש''י ואולם מנעהו מזה ראותו שאם היה עושה זה הענין ביום ימנעהו מזה כל בית אביו וכל בני עירו לרוב היותם שקועים בזה המרי ולזה הסכים לעשות זה הענין בלילה . הששי הוא להודיע שהקדשת הש''י ראוי שתהיה בעשרה מישראל לפרסם הענין יותר ולזה זכר שלקח גדעון עשרה אנשים מעבדיו במעשה הדבר הזה מהריסת מזבח הבעל וכריתת האשרה והעלת הפר השני . השביעי הוא להודיע כי מי שירצה למנוע רבי' מדבר מה יכבד לו ראוי שישתדל בחכמה בשיראה שהוא מסכים להם במה שבעבורו היה התעוררותם לזה הפועל אשר יקשה לו ובזה יקל לו למצוא תואנה למנעם מן המעשה ההוא ולזאת הסבה מצאנו בראובן שלא בקש מאחיו שיניחו יוסף וילך לו כי ידע שלא ישמעו אחיו לו לזה אך בקש מהם שלא ישפכו דם אבל שישימו אותו בבור ושמה ימות מעצמו וכן עשה יואש בזה המקום להציל בנו מיד העם המבקשים אותו להרגו וזה כי הוא לא אמר להם כי אין לבעל אלהות כי אולי לא ישמעו לו אבל הודה להם שהוא אלוה ולזה צוה אותם שלא יריבו בעבורו כי הם יחסרו בזה מעלתו ויכלתו והתפלל הוא לפניהם שיריב הבעל בעצמו לאשר נתץ את מזבחו . השמיני הוא לפרסם ענין המופתים שזכר מענין ירידת הטל על גזת הצמר לבדו והיה על כל הארץ חורב ומענין ירידת הטל על כל הארץ ועל הגזה היה חורב כמו ששאל גדעון כי בזה יתקיימו הפנות התוריות כאמרם ז''ל בהאמנת המופתים . התשיעי הוא להודיע שראוי למי שיתחיל במלחמה עם מי שתקיף ממנו שיעשה דבריו בחכמה ר''ל שאם לא יתבאר לו שינצח לא ימסור עצמו לסכנה ולזה תראה ששאל גדעון אות שינצח אויביו קודם שיתיר עצמו להלחם עמהם ולפי שהיה קצת ספק באות הראשון שב לשאול אות שני כמו שביארנו עם שבריבוי האותות תתחזק האמונה בנביא כמו שביארנו בבאורינו לדברי התורה על מה שאמר והיה אם לא יאמינו לקול האות הראשון וגו' ולזה גם כן נתן השם יתעלה לגדעון אות שלישי שכבר ינצח המלחמה והוא מספר החלום ואת שברו ששמע במחנה מדין . העשירי הוא להודיע שראוי לנלחם שלא יערב עם בני חילו מי חילו מי שהוא ראוי שינוצח כי בהיות האחד מבני החיל מנוצח יפול מורך לב על הנשארים ויהיה זה סבה שיפלו ביד אויביהם ולזה צוה השם להסיר מאנשי המלחמה הרשעים ורכי הלב והחלושים עד שנמשך מזה תועלת אחר והוא שיתפרסם לישראל כי מאת הש''י היתה להם תשועה לא בכחם ועוצם ידם ויהיה זה סבה אל שיתחזק להם אמונתם בש''י . הי''א הוא להודיע כי מי שהוא נעזר בה' בדבר מה אין ראוי מפני זה שישען על הנס ויקצר מפני זה מהמציא הסבות אשר יביאוהו אל תכלית ההוא הלא תראה כי גדעון עם היותו מובטח שינצח אויביו השתדל בהמצאת כל הסבות שיתכן שישלם בהם לו זה עם העם המעט שהיה עמו ולזה בא עליהם בלילה בעודם שקועים בשינה והוא אחר שליש הלילה עם שלש מאות שופרות וסבב שלא נראו הלפידים עד אשר החלו לתקוע התקיעות החזקות המבהילות ותכף ישברו הכדים ונראו הלפידים והיה זה סבה חזקה להבהיל מאד בני המחנה ולהחרידם עם שהם שמעו עם זה קול מרעיד אותם מאד והוא מה שהיו אומרים חרב לה' ולגדעון והיה זה סבה אל שהיה כל אחד מהם חושב שיהיה שונאו האיש הנמצא אצלו ולזה היתה חרב איש באחיו . הי''ב הוא להודיע שראוי לשמוח מהטוב ביום טובה ולזה ראוי להצליח ושיעשה כל מה שיוכל בעוד שהוא מצליח ולא יקצר מזה ולזה תמצא שהשתדל גדעון בזריזות בלילה ההוא באופן שתשלם לו הריגת כל מה שאפשר בחיל מדין ולזה מהר גדעון לשלוח מלאכים בכל הר אפרים שירדו לקראת מדין וילכדו להם את המים עד בית ברה ועד הירדן ורדף בלילה ההוא אחר הנשארים מחיל מדין עד שהשיג זבח וצלמונע מלכי מדין ולכדם בחכמה עם העם המעט אשר עמו . הי''ג הוא להודיע שראוי לברוח מהקטטה והמריבה כפי היכולת כל שכן כשיהיה איפשר שיתחדש מהמריבה ההיא ביטול הגעת תועלת ולזה ספר שהשתדל גדעון במה שהתרעמו עליו בני אפרים בפיוס ואם היו מריבין עליו על לא חמס בכפיו אבל היה ראוי להם לשבחו במה שבא להם מהישועה על ידו ולבקשת השלום השפיל עצמו מאד וכבד אותם ואמר הלא טוב עוללות אפרים מבציר אביעזר והשבית הריב בזה האופן ואולם יפתח לא השתדל בדומה לזה בהשבתת הריב והיה זה סבה אל שנפל עם רב מישראל ואולם בזה המקום נתחברה סבה שנית להביא גדעון אל שפייס בני אפרים בקלות כי אולי זאת המריבה תמנעהו מהשלמת ניצוח מחנה מדין לפי מה שאפשר ולזה ג''כ השתדל גדעון לפייס בני אפרים בקלות . הי''ד הוא להודיע שאין ראוי לאדם למנוע מרעב לחם כ''ש כשיהיה לו חק עליו כמו הענין בגדעון וחילו שהיו נלחמים להושיע ישראל מיד מדין ולזה לא היה ראוי לאנשי סכות ופנואל שיענו גדעון בזה האופן שענוהו ולזה ספר שהשיג' מהעונש על זה מה שכבר נזכר בזה הספור . הט''ו הוא להודיע שאין ראוי לאדם שימסור עצמו להרוג האנשים אם לא היה זה להציל את עצמו ולזה זכר מה שהשיג לזבח ולצלמונע בעבור הריגתם האנשים שהרגו בתבור וזה כי הם לא היו צריכין להרגם לפחדם מהם כי כבר היו מדין מושלים עליהם עד שהיו ישראל מתחבאים מפחדם ולזה אמר להם גדעון כי לולי הריגתם אותו לא היו נהרגים . הט''ז הוא לפרסם ששופטי ישראל ומנהיגיהם הטובים לא היו מושלים בישראל באופן שיוכלו להביאם לעשות כנגד התורה אבל היתה מושלת התורה על המושלים ההם כי הם היו מוכרחים ג''כ להתנהג בדרכי התורה כמו שנזכר בספר אלה הדברים ולזה אמר גדעון לא אמשול אני בכם ולא ימשול בני בכם ה' ימשול בכם . הי''ז הוא להודיע שאין מחק השלמים לרדוף אחר רבוי הממון ולזה ספר שלא שאל גדעון מהנזמים והשהרונים ויתר הענינים אלא לעשות מהם אפוד לא להרבות קנינו וידמה שעשה זה להזכיר זה הנס ואם היה עושה מזה כלי מה בבית האלהים בשילה היה נמשך לכוונת התורה בזה אלא שהוא הציג אותו בעירו בעפרה והיה זה סבה אל שזנו כל ישראל אחריו שם ומפני זה השיג לגדעון עונש אל שלא נמשך הממשלה לזרעו . הי''ח הוא להודיע שאין ראוי לאדם שיהיה נמשך לתאות המשגל הלא תראה כי גדעון לקח פילגש עם היות לו נשים רבות והיה זה סבה להמתת בניו שהיו לו מנשיו כי בן הפילגש המיתם . הי''ט הוא להודיע כי על כל יביא הש''י במשפט ולזה ספר כי מפני שהרג אבימלך אחיו עם עזר בני שכם סבב הש''י שנהרגו בני שכם ואבימלך כמו שאמר לה' יותם בן ירובעל . הכ' הוא להודיע שאין ראוי למקבל הטובה מאחר לגמול לו רעה תחת טובה ולזה ספר על בני שכם שנענשו מפני ששלמו רעה לגדעון תחת הטובה אשר גמלם כמו שבא בדברי יותם . הכ''א הוא להודיע שראוי לנלחמים שישמרו מהתקרב למקום שיתכן שיקרה להם בו נזק עם היות הנלחמים עמם מעטי המספר וחלושים והמשל שאם יקרבו אנשי החיל למגדל הגבוה יקל לאשר במגדל ואם הם מעטי המספר וחלושים להזיק להם אם ברמותם עליהם אבגים גדולות אם בזולת זה מהדברים שיתכן שיזיקום בהם ולזה הוא מתנאי המלחמה שתהיה במקום הראוי ובעת הראוי ועם מי שראוי ובאופן הראוי ובשיעור הראוי תם , עוד ספר שכבר שבו ישראל לעבוד ע''ג ונשקעו בה מאד עד שכבר עבדו כל אלהי הגוים אשר ישבו בארצם ועזבו את ה' מכל וכל עד שלא עבדוהו כלל ולזה מכרם ביד פלשתים וביד בני עמון ובשנה ההיא בעינה שנמכרו ישראל בידם הפליגו אויביהם לענותם ולרוצצם והתמיד זה הענין מן הענוי לכל בני ישראל בעבר הירדן בארץ האמרי אשר בגלעד ולא הספיק זה לבני עמון אבל עברו את הירדן להלחם ביהודה ובנימן ובבית אפרים . אז זעקו בני ישראל אל ה' ושבו אליו ואמר השם להם ע''י נביאו והוא פינחס לפי שאחשוב בשכבר הושיע הש''י אותם פעמים רבות מלוחציהם כשזעקו אליו ושבו אליו וסרו מעבוד אלהים אחרים ולזה לא יוסיף עוד להושיע אותם והנה נכנעו ישראל על זה מאד לה' והסירו את אלהי הנכר מקרבם ועבדו את ה' :
<h3>{ה}</h3>
וַיָּ֣מָת יָאִ֔יר וַיִּקָּבֵ֖ר בְּקָמֽוֹן׃
<h3>{ו}</h3>
וַיֹּסִ֣פוּ ׀ בְּנֵ֣י יִשְׂרָאֵ֗ל לַעֲשׂ֣וֹת הָרַע֮ בְּעֵינֵ֣י יְהוָה֒ וַיַּעַבְד֣וּ אֶת־הַבְּעָלִ֣ים וְאֶת־הָעַשְׁתָּר֡וֹת וְאֶת־אֱלֹהֵ֣י אֲרָם֩ וְאֶת־אֱלֹהֵ֨י צִיד֜וֹן וְאֵ֣ת ׀ אֱלֹהֵ֣י מוֹאָ֗ב וְאֵת֙ אֱלֹהֵ֣י בְנֵי־עַמּ֔וֹן וְאֵ֖ת אֱלֹהֵ֣י פְלִשְׁתִּ֑ים וַיַּעַזְב֥וּ אֶת־יְהוָ֖ה וְלֹ֥א עֲבָדֽוּהוּ׃
<b style="color: gray;">רש"י</b> את הבעלים וגו' . שבע עבודות זרות נמנו כאן : ויעזבו את ה' ולא עבדוהו . אפילו בשותפות עם אלו :
<b style="color: gray;">מצודת דוד</b> ויעזבו . רצה לומר , עזבו את ה' מכל וכל , ולא עבדוהו אפילו בשתוף עם כל אלו עבודות זרות :
<h3>{ז}</h3>
וַיִּֽחַר־אַ֥ף יְהוָ֖ה בְּיִשְׂרָאֵ֑ל וַֽיִּמְכְּרֵם֙ בְּיַד־פְּלִשְׁתִּ֔ים וּבְיַ֖ד בְּנֵ֥י עַמּֽוֹן׃
<b style="color: gray;">מצודת ציון</b> וימכרם . רצה לומר , מסרם :
<h3>{ח}</h3>
וַֽיִּרְעֲצ֤וּ וַיְרֹֽצְצוּ֙ אֶת־בְּנֵ֣י יִשְׂרָאֵ֔ל בַּשָּׁנָ֖ה הַהִ֑יא שְׁמֹנֶ֨ה עֶשְׂרֵ֜ה שָׁנָ֗ה אֶֽת־כָּל־בְּנֵ֤י יִשְׂרָאֵל֙ אֲשֶׁר֙ בְּעֵ֣בֶר הַיַּרְדֵּ֔ן בְּאֶ֥רֶץ הָאֱמֹרִ֖י אֲשֶׁ֥ר בַּגִּלְעָֽד׃
<b style="color: gray;">רש"י</b> בשנה ההיא . כשמת יאיר : אשר בעבר הירדן . ארץ ראובן וגד וחצי המנשה , שהיו שכניהם :
<b style="color: gray;">מצודת דוד</b> בשנה ההיא וגו' . רצה לומר , מיד בשנה שמת יאיר התחילו לרעוץ ולרוצץ את ישראל , ושמנה עשרה שנה התמיד הדבר , ורצה לומר , לא היה בהדרגה , כי אם בפעם אחת , ולא כדרך שאר המשעבדים : את כל וגו' . יפרש מה שנאמר בתחלת המקרא , בני ישראל , הם כל בני ישראל אשר בעבר הירדן :
<b style="color: gray;">מצודת ציון</b> וירעצו . ענין שבירה , כמו ( שמות טו ו ) תרעץ אויב : וירצצו . אף הוא ענין שבירה , כמו ( ישעיהו מב ג ) קנה רצוץ :
<h3>{ט}</h3>
וַיַּעַבְר֤וּ בְנֵֽי־עַמּוֹן֙ אֶת־הַיַּרְדֵּ֔ן לְהִלָּחֵ֛ם גַּם־בִּיהוּדָ֥ה וּבְבִנְיָמִ֖ין וּבְבֵ֣ית אֶפְרָ֑יִם וַתֵּ֥צֶר לְיִשְׂרָאֵ֖ל מְאֹֽד׃
<b style="color: gray;">מצודת ציון</b> ותצר . מלשון צר ודחק :
<h3>{י}</h3>
וַֽיִּזְעֲקוּ֙ בְּנֵ֣י יִשְׂרָאֵ֔ל אֶל־יְהוָ֖ה לֵאמֹ֑ר חָטָ֣אנוּ לָ֔ךְ וְכִ֤י עָזַ֙בְנוּ֙ אֶת־אֱלֹהֵ֔ינוּ וַֽנַּעֲבֹ֖ד אֶת־הַבְּעָלִֽים׃
<b style="color: gray;">מצודת דוד</b> וכי עזבנו וגו' ונעבד וגו' . וי''ו הראשון מוסיף על הוי''ו השני , והשני על הראשון , ורצה לומר , עשינו חטא כפול , את ה' עזבנו , ואת הבעלים עבדנו :
<h3>{יא}</h3>
וַ֥יֹּאמֶר יְהוָ֖ה אֶל־בְּנֵ֣י יִשְׂרָאֵ֑ל הֲלֹ֤א מִמִּצְרַ֙יִם֙ וּמִן־הָ֣אֱמֹרִ֔י וּמִן־בְּנֵ֥י עַמּ֖וֹן וּמִן־פְּלִשְׁתִּֽים׃
<b style="color: gray;">רש"י</b> הלא ממצרים . שבע תשועות יש כאן , כנגד שבע עבודות זרות שהיו עובדים :
<b style="color: gray;">מצודת דוד</b> ויאמר ה' . על ידי נביא בא להם דבר ה' : ממצרים . רצה לומר , מקושי שעבוד מצרים :
<h3>{יב}</h3>
וְצִידוֹנִ֤ים וַֽעֲמָלֵק֙ וּמָע֔וֹן לָחֲצ֖וּ אֶתְכֶ֑ם וַתִּצְעֲק֣וּ אֵלַ֔י וָאוֹשִׁ֥יעָה אֶתְכֶ֖ם מִיָּדָֽם׃
<b style="color: gray;">רש"י</b> ומעון . שם אומה :
<b style="color: gray;">מצודת דוד</b> לחצו אתכם . אשר לחצו אתכם , ומוסב גם על הנזכרים במקרא שלפניו : ותצעקו . והנה צעקתם אלי והושעתי לכם :
<h3>{יג}</h3>
וְאַתֶּם֙ עֲזַבְתֶּ֣ם אוֹתִ֔י וַתַּעַבְד֖וּ אֱלֹהִ֣ים אֲחֵרִ֑ים לָכֵ֥ן לֹֽא־אוֹסִ֖יף לְהוֹשִׁ֥יעַ אֶתְכֶֽם׃
<h3>{יד}</h3>
לְכ֗וּ וְזַֽעֲקוּ֙ אֶל־הָ֣אֱלֹהִ֔ים אֲשֶׁ֥ר בְּחַרְתֶּ֖ם בָּ֑ם הֵ֛מָּה יוֹשִׁ֥יעוּ לָכֶ֖ם בְּעֵ֥ת צָרַתְכֶֽם׃
<b style="color: gray;">מצודת דוד</b> המה יושיעו . אמר בדרך לעג והתול :
<h3>{טו}</h3>
וַיֹּאמְר֨וּ בְנֵי־יִשְׂרָאֵ֤ל אֶל־יְהוָה֙ חָטָ֔אנוּ עֲשֵׂה־אַתָּ֣ה לָ֔נוּ כְּכָל־הַטּ֖וֹב בְּעֵינֶ֑יךָ אַ֛ךְ הַצִּילֵ֥נוּ נָ֖א הַיּ֥וֹם הַזֶּֽה׃
<b style="color: gray;">מצודת דוד</b> ככל הטוב בעיניך . המשפט הישר בעיניך , רק נפלה נא ביד ה' , וביד אדם בל נפול :
<h3>{טז}</h3>
וַיָּסִ֜ירוּ אֶת־אֱלֹהֵ֤י הַנֵּכָר֙ מִקִּרְבָּ֔ם וַיַּעַבְד֖וּ אֶת־יְהוָ֑ה וַתִּקְצַ֥ר נַפְשׁ֖וֹ בַּעֲמַ֥ל יִשְׂרָאֵֽל׃
<b style="color: gray;">רש"י</b> ותקצר נפשו בעמל . כביכול לא היה רחבת מקום לסבול ולכנס שם צרה שהיה לו בעמל ישראל :
<b style="color: gray;">מצודת דוד</b> ותקצר נפשו . רצה לומר , קצרה רצונו של מקום בדבר עמל ישראל , כי מתחלה היה רצון המקום להרבות עמלם בעבור חטאם הרב , ועתה בשובם לה' , קצרה רצונו מלהרבות עמל , רצה לומר , נחם ה' על הרעה :
<b style="color: gray;">מצודת ציון</b> ותקצר . מלשון קצר : נפשו . רצונו , כמו ( בראשית כג ח ) אם יש את נפשכם :
<b style="color: gray;">רלב"ג</b> והנה קצר רצון הש''י מהושיע אותם תשועה שלימה כמו הענין בתשועות הקודמות בסבת עמל ישראל אמר זה ע''ד דברה תורה כלשון בני אדם שהם כאילו סבבו לש''י עמל ויגיעות להצילם ולשוב להצילם פעמים רבות מצד היותם שונים במרים ככלב שב על קיאו וכאילו הלאוהו על זה או ענין עמל מענין שקר וכזב כמו עמל ואון וירצה בזה כי בסבת השקר והכזב שבחר בו ישראל והוא עבדם אלהים אחרים קצר רצון הש''י מהושיע אותם תשועה שלימה כמו הענין בתשועות הקודמות ולזה לא אמר להם בזה הענין :
<h3>{יז}</h3>
וַיִּצָּֽעֲקוּ֙ בְּנֵ֣י עַמּ֔וֹן וַֽיַּחֲנ֖וּ בַּגִּלְעָ֑ד וַיֵּאָֽסְפוּ֙ בְּנֵ֣י יִשְׂרָאֵ֔ל וַֽיַּחֲנ֖וּ בַּמִּצְפָּֽה׃
<b style="color: gray;">רש"י</b> ויצעקו . נאספו על ידי כרוז :
<b style="color: gray;">מצודת ציון</b> ויצעקו . ענין אסיפה הבא בצעקת המאסף :
<h3>{יח}</h3>
וַיֹּאמְר֨וּ הָעָ֜ם שָׂרֵ֤י גִלְעָד֙ אִ֣ישׁ אֶל־רֵעֵ֔הוּ מִ֣י הָאִ֔ישׁ אֲשֶׁ֣ר יָחֵ֔ל לְהִלָּחֵ֖ם בִּבְנֵ֣י עַמּ֑וֹן יִֽהְיֶ֣ה לְרֹ֔אשׁ לְכֹ֖ל יֹשְׁבֵ֥י גִלְעָֽד׃
<b style="color: gray;">מצודת דוד</b> מי האיש . רצה לומר , דעו מי האיש , יהיה מי שיהיה , אשר יחל וכו' יהיה לראש :
<b style="color: gray;">מצודת ציון</b> יחל . יתחיל :
<h2>שופטים פרק-יא</h2>
<h3>{א}</h3>
וְיִפְתָּ֣ח הַגִּלְעָדִ֗י הָיָה֙ גִּבּ֣וֹר חַ֔יִל וְה֖וּא בֶּן־אִשָּׁ֣ה זוֹנָ֑ה וַיּ֥וֹלֶד גִּלְעָ֖ד אֶת־יִפְתָּֽח׃
<b style="color: gray;">מצודת דוד</b> ויולד גלעד . רצה לומר , עם שאמו היתה זונה , מכל מקום היה הדבר ברור שגלעד הוליד את יפתח , ולא אחר הולידו :
<b style="color: gray;">רלב"ג</b> ויקם ה' וגו' . והנה ספר כי יפתח היה בן אשה זונה ופי' בו שכבר היה בן אשה שהיתה משבט אחר ולפי שלא נשאת לאחד מבני השבט קראה זונה להיותה נוטה ממה שראוי להנשא לאחד ממשפחתה כדי שלא תסוב נחלה ממטה למטה והנה נשא גלעד אשה אחרת משבטו והיו לו בנים ממנה ובני האשה ההיא סבבו על יד זקני גלעד שלא ינחל יפתח עמהם בבית אביהם והיה זה עול כי היה ראוי שירש עמהם :
<h3>{ב}</h3>
וַתֵּ֧לֶד אֵֽשֶׁת־גִּלְעָ֛ד ל֖וֹ בָּנִ֑ים וַיִּגְדְּל֨וּ בְֽנֵי־הָאִשָּׁ֜ה וַיְגָרְשׁ֣וּ אֶת־יִפְתָּ֗ח וַיֹּ֤אמְרוּ לוֹ֙ לֹֽא־תִנְחַ֣ל בְּבֵית־אָבִ֔ינוּ כִּ֛י בֶּן־אִשָּׁ֥ה אַחֶ֖רֶת אָֽתָּה׃
<b style="color: gray;">מצודת דוד</b> ותלד . אחרי זה ילדה לו אשתו הנשואה אליו : ויגרשו . בחזקה ובאלימות : בן אשה אחרת . חסו על כבוד אביהם , ולא זכרו שם זונה :
<h3>{ג}</h3>
וַיִּבְרַ֤ח יִפְתָּח֙ מִפְּנֵ֣י אֶחָ֔יו וַיֵּ֖שֶׁב בְּאֶ֣רֶץ ט֑וֹב וַיִּֽתְלַקְּט֤וּ אֶל־יִפְתָּח֙ אֲנָשִׁ֣ים רֵיקִ֔ים וַיֵּצְא֖וּ עִמּֽוֹ׃
<b style="color: gray;">מצודת דוד</b> ויתלקטו . ממקומות מחולפות : ויצאו עמו . בכל אשר יצא הוא :
<b style="color: gray;">מצודת ציון</b> טוב . שם אדון הארץ , וכן מצינו ( רות ג יג ) אם יגאלך טוב :
<b style="color: gray;">רלב"ג</b> והנה ברח יפתח מפני אחיו וישב בארץ איש ששמו טוב ויתלקטו אליו אנשים רקים ויצאו עמו וידמה שיפתח היה מנהיגם והיו הולכים למלחמה תמיד ומשם חפרו אכלם :
<h3>{ד}</h3>
וַיְהִ֖י מִיָּמִ֑ים וַיִּלָּחֲמ֥וּ בְנֵֽי־עַמּ֖וֹן עִם־יִשְׂרָאֵֽל׃
<b style="color: gray;">רש"י</b> וילחמו בני עמון . היא האמורה למעלה ( י ט ) :
<b style="color: gray;">מצודת דוד</b> ויהי מימים וילחמו וגו' . רצה לומר , מה שלחמו בני עמון עם ישראל , היה מסוף ימים רבים אחר שנתגרש יפתח :
<h3>{ה}</h3>
וַיְהִ֕י כַּאֲשֶׁר־נִלְחֲמ֥וּ בְנֵֽי־עַמּ֖וֹן עִם־יִשְׂרָאֵ֑ל וַיֵּֽלְכוּ֙ זִקְנֵ֣י גִלְעָ֔ד לָקַ֥חַת אֶת־יִפְתָּ֖ח מֵאֶ֥רֶץ טֽוֹב׃
<b style="color: gray;">מצודת דוד</b> לקחת . להשיבו אל גלעד :
<b style="color: gray;">רלב"ג</b> ולפי שכבר נתבאר לזקני גלעד שהיה יפתח מצליח במלחמותיו באו אליו ואמרו לו שיהיה להם לקצין אם יהיה נלחם בעבורם בבני עמון ובזה התנאי קבלו יפתח להלחם בבני עמון ואמרו כל אלו הדברים לפני ה' רוצה לומר שכבר אמרו שה' יהיה שומע בינותם אם לא יקיימו מה שקבלו עליהם :
<h3>{ו}</h3>
וַיֹּאמְר֣וּ לְיִפְתָּ֔ח לְכָ֕ה וְהָיִ֥יתָה לָּ֖נוּ לְקָצִ֑ין וְנִֽלָּחֲמָ֖ה בִּבְנֵ֥י עַמּֽוֹן׃
<b style="color: gray;">מצודת ציון</b> לקצין . ענין שררה , וכן ( ישעיהו ג ו ) קצין תהיה לנו :
<h3>{ז}</h3>
וַיֹּ֤אמֶר יִפְתָּח֙ לְזִקְנֵ֣י גִלְעָ֔ד הֲלֹ֤א אַתֶּם֙ שְׂנֵאתֶ֣ם אוֹתִ֔י וַתְּגָרְשׁ֖וּנִי מִבֵּ֣ית אָבִ֑י וּמַדּ֜וּעַ בָּאתֶ֤ם אֵלַי֙ עַ֔תָּה כַּאֲשֶׁ֖ר צַ֥ר לָכֶֽם׃
<b style="color: gray;">מצודת דוד</b> ותגרשוני . עזרתם לאחי לגרש אותי : ומדוע וגו' . רצה לומר , ואם תאמרו שבאמת נחמתם על הרעה , אם כן למה איחרתם עד כה , ומדוע באתם 'עתה כאשר צר לכם' ולא מקודם , ונראה מזה שעדיין האיבה במקומה עומדת , ומפני הדחק באתם :
<h3>{ח}</h3>
וַיֹּאמְרוּ֩ זִקְנֵ֨י גִלְעָ֜ד אֶל־יִפְתָּ֗ח לָכֵן֙ עַתָּה֙ שַׁ֣בְנוּ אֵלֶ֔יךָ וְהָלַכְתָּ֣ עִמָּ֔נוּ וְנִלְחַמְתָּ֖ בִּבְנֵ֣י עַמּ֑וֹן וְהָיִ֤יתָ לָּ֙נוּ֙ לְרֹ֔אשׁ לְכֹ֖ל יֹשְׁבֵ֥י גִלְעָֽד׃
<b style="color: gray;">מצודת דוד</b> לכן . רצה לומר , לבל תחשוב כזאת , שבאנו עתה אליך בעצמנו להראות הכנעה גדולה וחיבה יתירה , כי אם היה מפני הדחק , היה די לשלוח אחריך : והלכת . וכאשר תלך עמנו : לכל ישבי גלעד . רצה לומר , לא לנו הבאים לבד , כי אם לכולם :
<h3>{ט}</h3>
וַיֹּ֨אמֶר יִפְתָּ֜ח אֶל־זִקְנֵ֣י גִלְעָ֗ד אִם־מְשִׁיבִ֨ים אַתֶּ֤ם אוֹתִי֙ לְהִלָּחֵם֙ בִּבְנֵ֣י עַמּ֔וֹן וְנָתַ֧ן יְהוָ֛ה אוֹתָ֖ם לְפָנָ֑י אָנֹכִ֕י אֶהְיֶ֥ה לָכֶ֖ם לְרֹֽאשׁ׃
<b style="color: gray;">מצודת דוד</b> אם משיבים . רצה לומר , אם יוגמר הדבר ואלך למלחמה 'ונתן ה'' וכו' , אז 'אנכי' , מעצמי 'אהיה לכם לראש' מצד הדין . ורצה לומר , עדיין אין זה הכנעה וחיבה במה שתאמרו להמשיל אותי אחר המלחמה , כי בודאי אם אהיה מנוצח , לא תאבו עוד להמשיל אותי , ואם אנצח אני , הנה מן הדין ראוי לי הממשלה , וכאלו אמר לא כן הוא , כי אם מיד קודם המלחמה תמשילו אותי :
<h3>{י}</h3>
וַיֹּאמְר֥וּ זִקְנֵֽי־גִלְעָ֖ד אֶל־יִפְתָּ֑ח יְהוָ֗ה יִהְיֶ֤ה שֹׁמֵ֙עַ֙ בֵּֽינוֹתֵ֔ינוּ אִם־לֹ֥א כִדְבָרְךָ֖ כֵּ֥ן נַעֲשֶֽׂה׃
<b style="color: gray;">מצודת דוד</b> ה' יהיה שמע . ויהיה הוא לעד : כדברך . להמשיל אותך מיד :
<h3>{יא}</h3>
וַיֵּ֤לֶךְ יִפְתָּח֙ עִם־זִקְנֵ֣י גִלְעָ֔ד וַיָּשִׂ֨ימוּ הָעָ֥ם אוֹת֛וֹ עֲלֵיהֶ֖ם לְרֹ֣אשׁ וּלְקָצִ֑ין וַיְדַבֵּ֨ר יִפְתָּ֧ח אֶת־כָּל־דְּבָרָ֛יו לִפְנֵ֥י יְהוָ֖ה בַּמִּצְפָּֽה׃
<b style="color: gray;">רש"י</b> את כל דבריו . התנאי שביניהם : לפני ה' במצפה . למקום שנאספו כולם , שהשכינה שורה על רוב צבור :
<b style="color: gray;">מצודת דוד</b> וישימו וגו' . מיד עשאוהו לראש טרם צאתם למלחמה : את כל דבריו . דברי תפלתו ותחנוניו : לפני ה' . כי שם נקבצו רבים מישראל והשכינה שורה על רוב צבור ( סנהדרין לט א ) . ( ועל שבמצפה נצח יהושע כל המלכים הנאספים עליו ( יהושע יא ד ) , לזה קבעוה למקום קבוץ . כן נקבצו שמה בפילגש בגבעה ( לקמן כ א ) , וכן בימי שמואל ( שמואל א י יז ) , כשהמליך את שאול :
<h3>{יב}</h3>
וַיִּשְׁלַ֤ח יִפְתָּח֙ מַלְאָכִ֔ים אֶל־מֶ֥לֶךְ בְּנֵֽי־עַמּ֖וֹן לֵאמֹ֑ר מַה־לִּ֣י וָלָ֔ךְ כִּֽי־בָ֥אתָ אֵלַ֖י לְהִלָּחֵ֥ם בְּאַרְצִֽי׃
<b style="color: gray;">מצודת דוד</b> מה לי ולך . רצה לומר , מה האיבה והשנאה אשר בינינו , מה לי עליך ומה לך עלי , ולפי שמנוהו לראש , תלה הדבר בעצמו :
<b style="color: gray;">רלב"ג</b> והנה שלח יפתח מלאכים אל מלך בני עמון והראה לו בסוף הענין כי אין לו תרעומת כלל על ישראל מצד הארץ שלקח ישראל בעלותו ממצרים מארנון עד יבוק ועד הירדן וגומר כי לא לקחה ישראל מבני עמון אבל לקחה מסיחון מלך האמורי וידמה ששלח לו בראשי הדברים השניים כה אמר יפתח כי אולי יפתח היה מפורסם ביניהם בגבורה ורצה מפני זה להודיעו כי הוא המושל על ישראל כדי שישמר מלך בני עמון מלהלחם עם ישראל :
<h3>{יג}</h3>
וַיֹּאמֶר֩ מֶ֨לֶךְ בְּנֵי־עַמּ֜וֹן אֶל־מַלְאֲכֵ֣י יִפְתָּ֗ח כִּֽי־לָקַ֨ח יִשְׂרָאֵ֤ל אֶת־אַרְצִי֙ בַּעֲלוֹת֣וֹ מִמִּצְרַ֔יִם מֵאַרְנ֥וֹן וְעַד־הַיַּבֹּ֖ק וְעַד־הַיַּרְדֵּ֑ן וְעַתָּ֕ה הָשִׁ֥יבָה אֶתְהֶ֖ן בְּשָׁלֽוֹם׃
<b style="color: gray;">מצודת דוד</b> בשלום . מבלי מריבה ומלחמה :
<h3>{יד}</h3>
וַיּ֥וֹסֶף ע֖וֹד יִפְתָּ֑ח וַיִּשְׁלַח֙ מַלְאָכִ֔ים אֶל־מֶ֖לֶךְ בְּנֵ֥י עַמּֽוֹן׃
<h3>{טו}</h3>
וַיֹּ֣אמֶר ל֔וֹ כֹּ֖ה אָמַ֣ר יִפְתָּ֑ח לֹֽא־לָקַ֤ח יִשְׂרָאֵל֙ אֶת־אֶ֣רֶץ מוֹאָ֔ב וְאֶת־אֶ֖רֶץ בְּנֵ֥י עַמּֽוֹן׃
<b style="color: gray;">מצודת דוד</b> את ארץ מואב וגו' . רצה לומר , אם המחוז ( ההיה ) היתה מאז של מואב ועמון , הנה בעת שלקחה ישראל לא היתה עוד ארצם , כאשר יפרש במקראות שלאחריו :
<h3>{טז}</h3>
כִּ֖י בַּעֲלוֹתָ֣ם מִמִּצְרָ֑יִם וַיֵּ֨לֶךְ יִשְׂרָאֵ֤ל בַּמִּדְבָּר֙ עַד־יַם־ס֔וּף וַיָּבֹ֖א קָדֵֽשָׁה׃
<b style="color: gray;">רש"י</b> עד ים סוף . בדרומה של ארץ אדום , וארץ אדום בדרומה של ארץ כנען :
<h3>{יז}</h3>
וַיִּשְׁלַ֣ח יִשְׂרָאֵ֣ל מַלְאָכִ֣ים ׀ אֶל־מֶלֶךְ֩ אֱד֨וֹם ׀ לֵאמֹ֜ר אֶעְבְּרָה־נָּ֣א בְאַרְצֶ֗ךָ וְלֹ֤א שָׁמַע֙ מֶ֣לֶךְ אֱד֔וֹם וְגַ֨ם אֶל־מֶ֧לֶךְ מוֹאָ֛ב שָׁלַ֖ח וְלֹ֣א אָבָ֑ה וַיֵּ֥שֶׁב יִשְׂרָאֵ֖ל בְּקָדֵֽשׁ׃
<b style="color: gray;">רש"י</b> אעברה נא בארצך . מדרום לצפון , ליכנס לארץ כנען : וגם אל מלך מואב . שהיתה ארצו בסוף ארץ אדום , במזרחה של אדום ובדרומה של ארץ ישראל : ולא אבה . משה רמזה בתורה ( דברים ב כט ) : כאשר עשו לי בני עשו היושבים בשעיר והמואבים היושבים בער , כשם שאדום לא נתנום לעבור , כך מואב לא נתנום לעבור :
<b style="color: gray;">מצודת דוד</b> אעברה נא . לבוא אל ארץ כנען :
<b style="color: gray;">מצודת ציון</b> אבה . רצה , כמו ( דברים כה ז ) לא אבה יבמי :
<h3>{יח}</h3>
וַיֵּ֣לֶךְ בַּמִּדְבָּ֗ר וַיָּ֜סָב אֶת־אֶ֤רֶץ אֱדוֹם֙ וְאֶת־אֶ֣רֶץ מוֹאָ֔ב וַיָּבֹ֤א מִמִּזְרַח־שֶׁ֙מֶשׁ֙ לְאֶ֣רֶץ מוֹאָ֔ב וַֽיַּחֲנ֖וּן בְּעֵ֣בֶר אַרְנ֑וֹן וְלֹא־בָ֙אוּ֙ בִּגְב֣וּל מוֹאָ֔ב כִּ֥י אַרְנ֖וֹן גְּב֥וּל מוֹאָֽב׃
<b style="color: gray;">רש"י</b> וילך במדבר . מן המערב למזרח , במיצר דרומי של אדום ומואב : ויסב את ארץ אדום . כל דרומה : ואת ארץ מואב . כל דרומה , וכשהגיע למקצוע דרומית מזרחית , פנה אל הצפון לסבוב את מיצר המזרחי : ויבא ממזרח שמש לארץ מואב ויחנון בעבר ארנון . לסוף מזרחה של ארץ מואב , ושם התחילה ארץ סיחון ועוג , וכבשו עבר הירדן במזרח ארץ כנען ועברו הירדן , ונכנסו לה לארץ כנען דרך המזרח :
<b style="color: gray;">מצודת דוד</b> ממזרח שמש . במזרחה של מואב : כי ארנון וגו' . ארנון הוא התחלת גבול מואב , והמה חנו בהעבר מזה :
<b style="color: gray;">מצודת ציון</b> ויחנון . כמו ויחנו , והנו''ן נוספת , כמו ( דברים ו יז ) תשמרון :
<h3>{יט}</h3>
וַיִּשְׁלַ֤ח יִשְׂרָאֵל֙ מַלְאָכִ֔ים אֶל־סִיח֥וֹן מֶֽלֶךְ־הָאֱמֹרִ֖י מֶ֣לֶךְ חֶשְׁבּ֑וֹן וַיֹּ֤אמֶר לוֹ֙ יִשְׂרָאֵ֔ל נַעְבְּרָה־נָּ֥א בְאַרְצְךָ֖ עַד־מְקוֹמִֽי׃
<b style="color: gray;">מצודת דוד</b> עד מקומי . ארץ כנען , מקום אשר נתן לי ה' :
<h3>{כ}</h3>
וְלֹא־הֶאֱמִ֨ין סִיח֤וֹן אֶת־יִשְׂרָאֵל֙ עֲבֹ֣ר בִּגְבֻל֔וֹ וַיֶּאֱסֹ֤ף סִיחוֹן֙ אֶת־כָּל־עַמּ֔וֹ וַֽיַּחֲנ֖וּ בְּיָ֑הְצָה וַיִּלָּ֖חֶם עִם־יִשְׂרָאֵֽל׃
<b style="color: gray;">מצודת דוד</b> ולא האמין . כי חשב לרמותו באו , ויכבשו ארצו :
<h3>{כא}</h3>
וַ֠יִּתֵּן יְהוָ֨ה אֱלֹהֵֽי־יִשְׂרָאֵ֜ל אֶת־סִיח֧וֹן וְאֶת־כָּל־עַמּ֛וֹ בְּיַ֥ד יִשְׂרָאֵ֖ל וַיַּכּ֑וּם וַיִּירַשׁ֙ יִשְׂרָאֵ֔ל אֵ֚ת כָּל־אֶ֣רֶץ הָאֱמֹרִ֔י יוֹשֵׁ֖ב הָאָ֥רֶץ הַהִֽיא׃
<b style="color: gray;">מצודת ציון</b> ויירש . מלשון ירושה :
<h3>{כב}</h3>
וַיִּ֣ירְשׁ֔וּ אֵ֖ת כָּל־גְּב֣וּל הָאֱמֹרִ֑י מֵֽאַרְנוֹן֙ וְעַד־הַיַּבֹּ֔ק וּמִן־הַמִּדְבָּ֖ר וְעַד־הַיַּרְדֵּֽן׃
<b style="color: gray;">רש"י</b> ויירשו וגו' מארנון ועד היבק . שאתה אומר שהוא שלך ( פסוק יג ) , הם מסיחון לקחו : ומן המדבר ועד הירדן . מדברות היו שם לפני הירדן :
<b style="color: gray;">מצודת דוד</b> מארנון וגו' . אם כן , המחוז ההוא לקחו מסיחון , אשר כבש הוא מאז ממואב ומעמון :
<h3>{כג}</h3>
וְעַתָּ֞ה יְהוָ֣ה ׀ אֱלֹהֵ֣י יִשְׂרָאֵ֗ל הוֹרִישׁ֙ אֶת־הָ֣אֱמֹרִ֔י מִפְּנֵ֖י עַמּ֣וֹ יִשְׂרָאֵ֑ל וְאַתָּ֖ה תִּירָשֶֽׁנּוּ׃
<b style="color: gray;">מצודת דוד</b> מפני עמו ישראל . לשירשו הם , ולא שיוחזר לך , וזה שאמר 'ואתה תירשנו' , בתמיהה :
<b style="color: gray;">מצודת ציון</b> הוריש . ענין גירושין : תירשנו . מלשון ירושה :
<h3>{כד}</h3>
הֲלֹ֞א אֵ֣ת אֲשֶׁ֧ר יוֹרִֽישְׁךָ֛ כְּמ֥וֹשׁ אֱלֹהֶ֖יךָ אוֹת֥וֹ תִירָ֑שׁ וְאֵת֩ כָּל־אֲשֶׁ֨ר הוֹרִ֜ישׁ יְהוָ֧ה אֱלֹהֵ֛ינוּ מִפָּנֵ֖ינוּ אוֹת֥וֹ נִירָֽשׁ׃
<b style="color: gray;">מצודת דוד</b> אשר יורישך כמוש . בדרך לעג אמר :
<b style="color: gray;">מצודת ציון</b> כמוש . שם עבודה זרה : הוריש . גרש : נירש . מלשון ירושה :
<b style="color: gray;">רלב"ג</b> ואמר לו על צד הלעג הלא את אשר יורישך כמוש אלהיך אותו תירש כי לא יכול כמוש אלהיהם להצילם מיד סיחון כאומרו אוי לך מואב אבדת עם כמוש וגו' :
<h3>{כה}</h3>
וְעַתָּ֗ה הֲט֥וֹב טוֹב֙ אַתָּ֔ה מִבָּלָ֥ק בֶּן־צִפּ֖וֹר מֶ֣לֶךְ מוֹאָ֑ב הֲר֥וֹב רָב֙ עִם־יִשְׂרָאֵ֔ל אִם־נִלְחֹ֥ם נִלְחַ֖ם בָּֽם׃
<b style="color: gray;">מצודת דוד</b> הרוב רב . וכי עשה הוא מריבה עם ישראל בעבור המחוז ההוא , עם כי יש בה גם משל מואב :
<b style="color: gray;">מצודת ציון</b> הרוב רב . מלשון מריבה :
<b style="color: gray;">רלב"ג</b> ואמר לו שאיננו טוב מבלק בן צפור מלך מואב שלא רב עם ישראל על זה ולא נלחם בם עם היותם יושבים בימיו בחשבון ובבנותיה ובערער ובבנותיה ובכל הערים אשר על יד ארנון והנה נמשך זה עד שלש מאות שנה שלא קם אחד מהם להלחם עם ישראל על זה ואם היה דין להם על הארץ הזאת מדוע לא הצילו אותה מידם בכל זה הזמן הארוך :
<h3>{כו}</h3>
בְּשֶׁ֣בֶת יִ֠שְׂרָאֵל בְּחֶשְׁבּ֨וֹן וּבִבְנוֹתֶ֜יהָ וּבְעַרְע֣וֹר וּבִבְנוֹתֶ֗יהָ וּבְכָל־הֶֽעָרִים֙ אֲשֶׁר֙ עַל־יְדֵ֣י אַרְנ֔וֹן שְׁלֹ֥שׁ מֵא֖וֹת שָׁנָ֑ה וּמַדּ֥וּעַ לֹֽא־הִצַּלְתֶּ֖ם בָּעֵ֥ת הַהִֽיא׃
<b style="color: gray;">רש"י</b> על ידי ארנון . אצל ארנון , שהיו ממואב , וידעו שלא היה להם לעבור עליהם , שהרי מסיחון כבשום ( במדבר כא כד ) , שלקחם ממלך מואב ( שם שם כו ) : שלש מאות שנה . משכבשו את הארץ בימי יהושע עד יפתח . מכאן יש ללמוד שנות השופטים הנזכרים עד הנה , אם שני השעבוד של כל אומה נמנים בתוך ימי השופט אם לאו . שנינו בסדר עולם ( פרק יב ) : יהושע פרנס את ישראל עשרים ושמונה שנה , ואין לו מקרא ממי ללמוד . עתניאל ( לעיל ג יא ) , ארבעים שנה , ושני שעבוד של כושן רשעתים ( שם שם ח ) , בכללם . אחריו אהוד ( שם שם ל ) , שמונים שנה , שמונה עשרה שנים , שעבוד של עגלון ( שם שם יד ) בתוכם , הרי מאה ארבעים ושמונה שנה . דבורה ( שם ה לא ) ארבעים שנה , ושני שעבוד יבין ( שם ד ג ) בתוכם , הרי מאה שמונים ושמונה . אחריו , שבע שנים של שעבוד מדין ( שם ו א ) , וארבעים של גדעון ( שם ח כח ) , ושלש של אבימלך ( שם ט כב ) , הרי מאתים שלשים ושמונה שנים . אחריו , עשרים ושלש של תולע ( שם י ב ) , ועשרים ושתים של יאיר ( שם י ג ) , אלא שעלתה שנה אחת לשניהם , ושמונה עשרה של בני עמון ( שם שם ח ) עד שלא בא יפתח , הרי שלש מאות :
<b style="color: gray;">מצודת דוד</b> בשבת ישראל . רצה לומר , בהיות ישראל יושבין בחשבון וכו' : שלש מאות שנה ( רצה לומר , קרוב לשלש מאות שנה , ועיין בחשבון שנות הדורות ''סדר עולם'' פרק יב ) : ומדוע לא הצלתם . מיד ישראל : בעת ההיא . במשך הזמן הזה :
<b style="color: gray;">מצודת ציון</b> ובבנותיה . הכפרים הסמוכים לה : על ידי . אצל מקומות :
<h3>{כז}</h3>
וְאָֽנֹכִי֙ לֹֽא־חָטָ֣אתִי לָ֔ךְ וְאַתָּ֞ה עֹשֶׂ֥ה אִתִּ֛י רָעָ֖ה לְהִלָּ֣חֶם בִּ֑י יִשְׁפֹּ֨ט יְהוָ֤ה הַשֹּׁפֵט֙ הַיּ֔וֹם בֵּ֚ין בְּנֵ֣י יִשְׂרָאֵ֔ל וּבֵ֖ין בְּנֵ֥י עַמּֽוֹן׃
<b style="color: gray;">מצודת דוד</b> לא חטאתי לך . לחרחר ריב עמדי להתנקם בי , כי לא עשיתי לך מאומה רע : ישפט ה' השפט . רצה לומר , ה' שהוא שופט כל הארץ , ישפוט היום בין וכו' , וסרס המקרא :
<h3>{כח}</h3>
וְלֹ֣א שָׁמַ֔ע מֶ֖לֶךְ בְּנֵ֣י עַמּ֑וֹן אֶל־דִּבְרֵ֣י יִפְתָּ֔ח אֲשֶׁ֥ר שָׁלַ֖ח אֵלָֽיו׃
<b style="color: gray;">רלב"ג</b> והנה לא שמע מלך בני עמון אל דברי יפתח ורצה על כל פנים להלחם בישראל אז נתחדשה ביפתח רוח גבורה מאת ה' ועבר על בני עמון במקום שהיו נאספים ונלחם בם והכה אותם מכה גדולה מאד כמו שזכר באופן שכבר נכנעו בני עמון מפני בני ישראל :
<h3>{כט}</h3>
וַתְּהִ֤י עַל־יִפְתָּח֙ ר֣וּחַ יְהוָ֔ה וַיַּעֲבֹ֥ר אֶת־הַגִּלְעָ֖ד וְאֶת־מְנַשֶּׁ֑ה וַֽיַּעֲבֹר֙ אֶת־מִצְפֵּ֣ה גִלְעָ֔ד וּמִמִּצְפֵּ֣ה גִלְעָ֔ד עָבַ֖ר בְּנֵ֥י עַמּֽוֹן׃
<b style="color: gray;">רש"י</b> עבר בני עמון . אל בני עמון :
<b style="color: gray;">מצודת דוד</b> רוח ה' . רוח גבורה מה' ואומץ הלב : עבר בני עמון . להלחם בהם בארצם :
<h3>{ל}</h3>
וַיִּדַּ֨ר יִפְתָּ֥ח נֶ֛דֶר לַיהוָ֖ה וַיֹּאמַ֑ר אִם־נָת֥וֹן תִּתֵּ֛ן אֶת־בְּנֵ֥י עַמּ֖וֹן בְּיָדִֽי׃
<b style="color: gray;">רלב"ג</b> וספר שכבר נדר יפתח נדר לה' שאם יתן בידו את בני עמון יהיה לה' אשר יצא מביתו בשובו בשלום מבני עמון ויעלנו עולה אם היה ראוי לזה :
<h3>{לא}</h3>
וְהָיָ֣ה הַיּוֹצֵ֗א אֲשֶׁ֨ר יֵצֵ֜א מִדַּלְתֵ֤י בֵיתִי֙ לִקְרָאתִ֔י בְּשׁוּבִ֥י בְשָׁל֖וֹם מִבְּנֵ֣י עַמּ֑וֹן וְהָיָה֙ לַֽיהוָ֔ה וְהַעֲלִיתִ֖הוּ עוֹלָֽה׃
<b style="color: gray;">מצודת דוד</b> והיה לה' . רצה לומר , אם יהיה דבר שאין ראוי להעלות לעולה , יהיה קדש לה' , שיתמיד בקדושה ולא ישתמש לחולין : והעליתהו . אז אקריבו עולה , אם יהיה דבר הראוי לעולה :
<b style="color: gray;">רלב"ג</b> והנה היוצא מדלתי ביתו יהיה בהכרח בעל החיים ואם היה ממין האדם יהיה לה' ויהיה מיוחד לעבודת הש''י לבד ואם יהיה זכר לא יצטרך שיהיה פרוש מן האשה כי כבר יהיה מיוחד לעבודת הש''י בזולת זה האופן כמו שנמצא בכהנים ובלוים ומצאנו ג''כ זה הלשון בשמואל עם לקחו אשה והולידו בנים ממנה ואמנם אם היתה אשה יחוייב שתהיה פרושה מאיש שאם היה לה בעל לא תהיה מיוחדת לעבודת הש''י אבל תעבוד על זה בעלה כמשפט הנשים הנשואות ולזה קרע יפתח את בגדיו בראותו בתו יוצאה לקראתו כי זה הנדר יחייב שלא תהיה לאיש ידמה שעשה לה יפתח בית מחוץ לא ראתה אדם בו ולא אשה וישבה שם אך המתין לה שנים חדשים תלך בהם עם רעותיה לבכות על בתוליה על ההרים ובזה הזמן הסגירה בבית הוא ולא היתה רואה אפילו אשה שם זולתי ארבעה ימים בשנה שהיה חק לישראל שתלכנה בנות ישראל לתנות לבת יפתח על בתוליה והיא היתה פרושה מאיש כל ימיה . וראוי שנעיין במה שאמר יפתח זה שלש מאות שנה עברו מעת שכבשו הארץ ההיא עד התחלת שנות יפתח ונעיין עם זה במה שנאמר בבנין הבית שהיה בת''פ שנה לצאת בני ישראל מארץ מצרים וזה ממה שיחייב שלא היה מעת צמיחת יפתח עד בנין הבית כי אם ק''מ שנה ואם חקרנו בזה נמצא בו יותר וזה שכשנקבץ שנות יפתח ואבצן ואילון ועבדון יהיו ל''ח ואם נקבץ עם זה שנות השעבוד ביד פלשתים שהיו מ' שנה עם שנות שמשון שהם כ' שנה ושנות עלי ושנות שמואל ושאול שהם י''ג שנה ושנות דוד ושלמה עד בנין הבית שהם מ''ג שנה יהיו קפ''ו שנים ואם אמרנו ששנות השעבוד ביד פלשתים נכללו בשנות שמשון ועלי עדיין יהיו נוספים ז' שנה ועוד כי יתכן שכבר התחילה השעבוד קודם הריון שמשון אחר שכבר נראה המלאך אל האשה ואמר לה והוא יחל להושיע את ישראל מיד פלשתים , וידמה שנאמר בהיתר זה כי ישראל היו ביד פלשתים גם בימי יפתח ובימי השופטים הבאים אחריו אלא שלא היו פלשתים עדיין מושלים בישראל אך היו מתגברין עליהם במלחמותיהם ולזה ספר קודם צמיחת יפתח שכבר מכרם הש''י ביד פלשתים ובימיהם היה הריון שמשון והתחיל השעבוד להיות פלשתים מושלים בישראל סביב צמיחת ממשלת שמשון ולזה אמרו ישראל לשמשון הלא ידעת כי מושלים בנו פלשתים ועכ''ז הנה יהיו שם ז' שנים נוספות ואפשר שנאמר כי אלו הז' שנים היו חסרים מהג' מאות שנה שאמר יפתח והנה אמר על דרך הקירוב ג' מאות שנה כי לא חשש לז' שנים החסרות מזה והנה ימצא זה מסכים על האופן שפירשנו בשנניח שיהושע והזקנים פרנסו ישראל כ''ז שנה ואחר פרנס עתניאל בן קנז ישראל מ' שנה עד שנות השעבוד ופרנס אהוד את ישראל עד פ' שנה עד שנות השעבוד ופרנסו דבורה וברק את ישראל מ' שנה עד שנות השעבוד ופרנס ירובעל את ישראל עד מ' שנה עד שנות השעבוד ופרנס אבימלך את ישראל ג' שנים ותולע אחריו כ''ג שנה ויאיר כ''ב שנה וי''ח שנות השעבוד הרי רצ''ג שנים וכשנחבר אליהם מ' שנה מעת יציאת מצרים עד כבישת הארץ ההיא וקמ''ז שנה מצמיחת יפתח עד בנין הבית יהיה הכל ת''פ שנה ואם נפל ספק מתי היה פסל מיכה וענין פילגש בגבעה שסיפר שם שהיו בעת שלא היה מושל בישראל איש הישר בעיניו יעשה ולזה יחשב שיהיה בין שמשון ובין עלי זמן בלתי קצר עמדו בו ישראל בזולת שופט הנה נתיר זה הספק בשנאמר שזה היה בשנות השעבוד שזכרנו שלא היה שופט אם קודם צמיחת עתניאל בן קנז או קודם צמיחת אהוד או קודם צמיחת זולתם מן השופטים בשנות השעבוד שלא היה בישראל מושל וכבר נאמר בזה עוד בע''ה בהגיענו לשם ואפשר שנאמר שמה שאמר יפתח שלש מאות שנה היה אמת בלא שום קירוב אך נבלעו קצת משנות שמשון בשנות עלי שהרי בסוף היה יושב שמשון בארץ פלשתים ויתכן שאז היה שופט עלי ונחשבו אותם השנים בשנות שמשון כי הוא היה שופט אותם אם היה עומד אצלם והנה נבאר עוד זה בהגיענו שם בע''ה ונשוב למה שהיינו בו מביאור אלו הדברים :
<h3>{לב}</h3>
וַיַּעֲבֹ֥ר יִפְתָּ֛ח אֶל־בְּנֵ֥י עַמּ֖וֹן לְהִלָּ֣חֶם בָּ֑ם וַיִּתְּנֵ֥ם יְהוָ֖ה בְּיָדֽוֹ׃
<h3>{לג}</h3>
וַיַּכֵּ֡ם מֵעֲרוֹעֵר֩ וְעַד־בּוֹאֲךָ֨ מִנִּ֜ית עֶשְׂרִ֣ים עִ֗יר וְעַד֙ אָבֵ֣ל כְּרָמִ֔ים מַכָּ֖ה גְּדוֹלָ֣ה מְאֹ֑ד וַיִּכָּֽנְעוּ֙ בְּנֵ֣י עַמּ֔וֹן מִפְּנֵ֖י בְּנֵ֥י יִשְׂרָאֵֽל׃
<b style="color: gray;">רש"י</b> אבל כרמים . ( תרגום : ) מישר כרמיא :
<b style="color: gray;">מצודת דוד</b> ועד באך . עד המקום אשר תבוא בה אל מנית , וכאלו ידבר מול האדם היודע המקום : עשרים עיר . במרחק המקום ההוא היו עשרים עיר , והכה כולם :
<b style="color: gray;">מצודת ציון</b> ויכנעו . מלשון הכנעה :
<h3>{לד}</h3>
וַיָּבֹ֨א יִפְתָּ֣ח הַמִּצְפָּה֮ אֶל־בֵּיתוֹ֒ וְהִנֵּ֤ה בִתּוֹ֙ יֹצֵ֣את לִקְרָאת֔וֹ בְתֻפִּ֖ים וּבִמְחֹל֑וֹת וְרַק֙ הִ֣יא יְחִידָ֔ה אֵֽין־ל֥וֹ מִמֶּ֛נּוּ בֵּ֖ן אוֹ־בַֽת׃
<b style="color: gray;">מצודת דוד</b> אין לו ממנו . יתכן שאשת יפתח היו לה בנים מבעלה הראשון , ויפתח גדלם ולבנים יחשבו לו , ולזה אמר 'אין לו ממנו' רצה לומר , מעצמו , מפרי בטנו , לא היה לו בן וכו' :
<b style="color: gray;">מצודת ציון</b> בתפים ובמחלות . שמות כלי ניגון :
<h3>{לה}</h3>
וַיְהִי֩ כִרְאוֹת֨וֹ אוֹתָ֜הּ וַיִּקְרַ֣ע אֶת־בְּגָדָ֗יו וַיֹּ֙אמֶר֙ אֲהָ֤הּ בִּתִּי֙ הַכְרֵ֣עַ הִכְרַעְתִּ֔נִי וְאַ֖תְּ הָיִ֣יתְ בְּעֹֽכְרָ֑י וְאָנֹכִ֗י פָּצִ֤יתִי־פִי֙ אֶל־יְהוָ֔ה וְלֹ֥א אוּכַ֖ל לָשֽׁוּב׃
<b style="color: gray;">רש"י</b> הכרע הכרעתני . לשון נקבה , ודומה לו ( שיר השירים ד ט ) : לבבתני אחותי כלה : היית בעוכרי . כל דמי נעכר , קפחת את רגלי :
<b style="color: gray;">מצודת דוד</b> ואת היית בעכרי . רצה לומר , מהראוי לחשוב אותך בין שאר העוכרים אותי , כי לא נופלת את מהם : פציתי פי . להקדיש לה' היוצא לקראתי :
<b style="color: gray;">מצודת ציון</b> אהה . ענין צעקת יללה : הכרע הכרעתני . מלשון כריעה ונפילה : בעוכרי . ענין השחתה ובלבול , כמו ( יהושע ז כה ) מה עכרתנו : פציתי . פתחתי , כמו ( ישעיהו י יד ) ופוצה פה :
<h3>{לו}</h3>
וַתֹּ֣אמֶר אֵלָ֗יו אָבִי֙ פָּצִ֤יתָה אֶת־פִּ֙יךָ֙ אֶל־יְהוָ֔ה עֲשֵׂ֣ה לִ֔י כַּאֲשֶׁ֖ר יָצָ֣א מִפִּ֑יךָ אַחֲרֵ֡י אֲשֶׁ֣ר עָשָׂה֩ לְךָ֙ יְהוָ֧ה נְקָמ֛וֹת מֵאֹיְבֶ֖יךָ מִבְּנֵ֥י עַמּֽוֹן׃
<b style="color: gray;">מצודת דוד</b> אחרי וגו' . רצה לומר , הואיל ונתקיים התנאי שאמרת ( פסוק ל ) , אם נתון תתן וכו' , אם כן , חל הנדר :
<b style="color: gray;">מצודת ציון</b> אחרי . ענינו כמו הואיל , וכן ( יחזקאל כ לט ) ואחר אם אינכם שמעים :
<h3>{לז}</h3>
וַתֹּ֙אמֶר֙ אֶל־אָבִ֔יהָ יֵעָ֥שֶׂה לִּ֖י הַדָּבָ֣ר הַזֶּ֑ה הַרְפֵּ֨ה מִמֶּ֜נִּי שְׁנַ֣יִם חֳדָשִׁ֗ים וְאֵֽלְכָה֙ וְיָרַדְתִּ֣י עַל־הֶֽהָרִ֔ים וְאֶבְכֶּה֙ עַל־בְּתוּלַ֔י אָנֹכִ֖י (ורעיתי) [וְרֵעוֹתָֽי]:
<b style="color: gray;">רש"י</b> וירדתי על ההרים . לשון יללה הוא , ודוגמתו ( ישעיהו טו ג ) : על גגותיה וברחובותיה כולה ייליל ירד בבכי , המתעצב בבכי עד שגופו משתבר . ובמדרש אגדה דורש רבי תנחומא ( בחוקותי ה ) : על ההרים . לפני סנהדרין , שמא ימצאו פתח לנדרך :
<b style="color: gray;">מצודת דוד</b> יעשה לי הדבר הזה . והוא שירף ידו ממנה שני חדשים , לבל עשות עמה מה שנדר , עד כלותם : וירדתי . כי מקום יפתח היה בהר הגבוה שבהרים אשר סביב , ולזה אמרה 'וירדתי על ההרים' , ולפי שהנדר היה להפרישה מבני אדם , ושתתבודד בעבודת ה' וכאשר עשה לה , לזה שאלה שעוד שני חדשים תלך לנפשה להשביע עינה , עד לא תתבודד : ואבכה על בתולי . רצה לומר , על שלא תנשא לאיש ותשאר בתולה ( כי הבכיה מועלת להפיג הצער ) : אנכי ורעותי . אלך אני ורעותי עמי :
<b style="color: gray;">מצודת ציון</b> הרפה . מלשון רפיון :
<h3>{לח}</h3>
וַיֹּ֣אמֶר לֵ֔כִי וַיִּשְׁלַ֥ח אוֹתָ֖הּ שְׁנֵ֣י חֳדָשִׁ֑ים וַתֵּ֤לֶךְ הִיא֙ וְרֵ֣עוֹתֶ֔יהָ וַתֵּ֥בְךְּ עַל־בְּתוּלֶ֖יהָ עַל־הֶהָרִֽים׃
<b style="color: gray;">רש"י</b> ותבך על בתוליה . מדלא כתיב על בתולותיה , משמע בתולים ממש :
<b style="color: gray;">מצודת דוד</b> וישלח אותה . נתן לה רשות ללכת לנפשה :
<h3>{לט}</h3>
וַיְהִ֞י מִקֵּ֣ץ ׀ שְׁנַ֣יִם חֳדָשִׁ֗ים וַתָּ֙שָׁב֙ אֶל־אָבִ֔יהָ וַיַּ֣עַשׂ לָ֔הּ אֶת־נִדְר֖וֹ אֲשֶׁ֣ר נָדָ֑ר וְהִיא֙ לֹא־יָדְעָ֣ה אִ֔ישׁ וַתְּהִי־חֹ֖ק בְּיִשְׂרָאֵֽל׃
<b style="color: gray;">רש"י</b> ותהי חק . גזרו שלא יעשה אדם עוד כן , שאלו הלך אצל פנחס , או הוא בא אצלו , היה מתיר לו נדרו , עמדו בגדולתן , ומבין שניהם אבדה , ונפרע מהם , פנחס נסתלקה שכינה הימנו , שנאמר בדברי הימים ( א ט כ ) : לפנים ה' עמו , למדנו שבסופו אינו עמו , ויפתח הוכה בשחין וניפול אברים , שנאמר ( לקמן יב ז ) : ויקבר בערי גלעד . ויש עוד לפתור : ותהי חק בישראל . מחובר למקרא שלאחריו :
<b style="color: gray;">מצודת דוד</b> ויעש לה וגו' . הפרישה מבני אדם לשבת בדודה עוסקת בעבודת ה' , ורבותינו זכרונם לברכה אמרו ( תענית ד א ) שנדר להקריב עולה את כל היוצא וכו' , וכן עשה נדרו : והיא לא ידעה איש . רצה לומר , כאשר נדר , כן עשה , והיתה פרושה מאיש : ותהי חק בישראל . הוא מה שיאמר במקרא שלאחריו :
<b style="color: gray;">מצודת ציון</b> מקץ . מסוף : ידעה . הוא כינוי לשכיבה וביאה , וכן ( במדבר לא יז ) ידעת איש : חק . דבר קבוע :
<h3>{מ}</h3>
מִיָּמִ֣ים ׀ יָמִ֗ימָה תֵּלַ֙כְנָה֙ בְּנ֣וֹת יִשְׂרָאֵ֔ל לְתַנּ֕וֹת לְבַת־יִפְתָּ֖ח הַגִּלְעָדִ֑י אַרְבַּ֥עַת יָמִ֖ים בַּשָּׁנָֽה׃
<b style="color: gray;">רש"י</b> מימים ימימה תלכנה וגו' . הדבר הזה קבעו עליהם לחוק : לתנות . לקונן :
<b style="color: gray;">מצודת דוד</b> מימים ימימה . בכל שנה ושנה כל ימי חייה : לתנות . לדבר על לבה , להפיג צערה ולשמחה : ארבעת ימים בשנה . בכל שנה נתעכבו אצלה ארבעה ימים :
<b style="color: gray;">מצודת ציון</b> מימים ימימה . משנה לשנה , כמו ( שמות יג י ) ושמרת וכו' מימים ימימה : לתנות . ענין שיחה ודבור , כמו ( לעיל ה יא ) שם יתנו צדקות ה' :
<h2>שופטים פרק-יב</h2>
<h3>{א}</h3>
וַיִּצָּעֵק֙ אִ֣ישׁ אֶפְרַ֔יִם וַֽיַּעֲבֹ֖ר צָפ֑וֹנָה וַיֹּאמְר֨וּ לְיִפְתָּ֜ח מַדּ֣וּעַ ׀ עָבַ֣רְתָּ ׀ לְהִלָּחֵ֣ם בִּבְנֵי־עַמּ֗וֹן וְלָ֙נוּ֙ לֹ֤א קָרָ֙אתָ֙ לָלֶ֣כֶת עִמָּ֔ךְ בֵּיתְךָ֕ נִשְׂרֹ֥ף עָלֶ֖יךָ בָּאֵֽשׁ׃
<b style="color: gray;">רש"י</b> ויעבור צפונה . ויעבור את הירדן , והלכו לצפון עבר הירדן , אל הגלעד :
<b style="color: gray;">מצודת דוד</b> איש אפרים . קרא כל השבט בלשון יחיד : צפונה . אל מקום יפתח : נשרף עליך . רצה לומר , בשעה שאתה בו , ואז תשרף גם אתה :
<b style="color: gray;">מצודת ציון</b> ויצעק . ענין אסיפה :
<b style="color: gray;">רלב"ג</b> וספר אחר זה שכבר הגיע מרוע בני אפרים שאמרו לשרוף בית יפתח עליו באש על אשר לא קראם בזאת המלחמה תחת מה שראוי להם לגמלו חסד על הטובה אשר עשה להם ששם נפשו בכפו ונלחם עם אויביהם והנה לא נשתדל יפתח לפייסם באופן שפייסם ירובעל או אולי לא היה יכול על זה והיה זה סבה על שנפלו מאפרים מ''ב אלף :
<h3>{ב}</h3>
וַיֹּ֤אמֶר יִפְתָּח֙ אֲלֵיהֶ֔ם אִ֣ישׁ רִ֗יב הָיִ֛יתִי אֲנִ֛י וְעַמִּ֥י וּבְנֵֽי־עַמּ֖וֹן מְאֹ֑ד וָאֶזְעַ֣ק אֶתְכֶ֔ם וְלֹֽא־הוֹשַׁעְתֶּ֥ם אוֹתִ֖י מִיָּדָֽם׃
<b style="color: gray;">מצודת דוד</b> איש ריב . פעמים רבות הייתי אני ועמי בעלי מריבה עם בני עמון , ומאז צעקתי אליכם להושיע לי , ולא שמעתם אלי ( ויתכן שהיה זה בעודו יושב בארץ טוב ) :
<h3>{ג}</h3>
וָֽאֶרְאֶ֞ה כִּֽי־אֵינְךָ֣ מוֹשִׁ֗יעַ וָאָשִׂ֨ימָה נַפְשִׁ֤י בְכַפִּי֙ וָֽאֶעְבְּרָה֙ אֶל־בְּנֵ֣י עַמּ֔וֹן וַיִּתְּנֵ֥ם יְהוָ֖ה בְּיָדִ֑י וְלָמָ֞ה עֲלִיתֶ֥ם אֵלַ֛י הַיּ֥וֹם הַזֶּ֖ה לְהִלָּ֥חֶם בִּֽי׃
<b style="color: gray;">מצודת דוד</b> ואראה . וכאשר ראיתי כי אינך מושיע לי בשום פעם , ואמרתי , מה לי לזעוק עוד : ואשימה נפשי בכפי . רצה לומר , כמו המחזיק דבר מה בכפו , הנה , בקל יפול כאשר יפתח , כמו כן סכנתי את נפשי 'ואעברה' במלחמה , עם כי היה נוח הדבר שאפול בידם , כי במתי מעט ירדתי במלחמה : ויתנם ה' בידי . רצה לומר , הואיל וה' נתנם בידי , למה אם כן תלחמו בי היום , כי אם הייתי מנוצח , היה הדין עמכם בצד מה , כי אז יכלתם לומר , אילו קראת לנו בזה הפעם אחר שהעמידוך ראש בגלעד , היינו הולכים גם אנו ברוב עם והיינו מנצחים , אבל עתה , על מה זה תתרעמו :
<h3>{ד}</h3>
וַיִּקְבֹּ֤ץ יִפְתָּח֙ אֶת־כָּל־אַנְשֵׁ֣י גִלְעָ֔ד וַיִּלָּ֖חֶם אֶת־אֶפְרָ֑יִם וַיַּכּוּ֩ אַנְשֵׁ֨י גִלְעָ֜ד אֶת־אֶפְרַ֗יִם כִּ֤י אָמְרוּ֙ פְּלִיטֵ֤י אֶפְרַ֙יִם֙ אַתֶּ֔ם גִּלְעָ֕ד בְּת֥וֹךְ אֶפְרַ֖יִם בְּת֥וֹךְ מְנַשֶּֽׁה׃
<b style="color: gray;">רש"י</b> כי אמרו פליטי אפרים אתם גלעד . פחותים שבאפרים היו מבזים את הגלעד , ואומרים להם : מה אתם גלעד חשובים בתוך אפרים ובתוך מנשה , כן תרגם יונתן :
<b style="color: gray;">מצודת דוד</b> כי אמרו וגו' . רצה לומר , מה שהגלעדים הרבו להכות בבני אפרים בשטף אף , היה על כי בני אפרים בזו אותם ואמרו להם 'פליטי אפרים' וכו' , רצה לומר , כערך הפחותים שבבני אפרים , כן אתם בני גלעד נחשבים בתוך בני אפרים ובתוך בני מנשה , ואפילו המכובדים שבכם נחשבים בעיני כל בני יוסף כהפחותים שבבני אפרים :
<b style="color: gray;">מצודת ציון</b> פליטי . ענין שיור , כמו ( יהושע ח כב ) שריד ופליט , ורצונו לומר פחותים ובזוים , שאינם אלא שיריים :
<h3>{ה}</h3>
וַיִּלְכֹּ֥ד גִּלְעָ֛ד אֶֽת־מַעְבְּר֥וֹת הַיַּרְדֵּ֖ן לְאֶפְרָ֑יִם וְֽ֠הָיָה כִּ֣י יֹאמְר֞וּ פְּלִיטֵ֤י אֶפְרַ֙יִם֙ אֶעֱבֹ֔רָה וַיֹּ֨אמְרוּ ל֧וֹ אַנְשֵֽׁי־גִלְעָ֛ד הַֽאֶפְרָתִ֥י אַ֖תָּה וַיֹּ֥אמֶֽר ׀ לֹֽא׃
<b style="color: gray;">רש"י</b> וילכוד גלעד את מעברות וגו' . היו שומרים במקום המעברות :
<b style="color: gray;">מצודת דוד</b> מעברות . רצה לומר העמידו שומרים במקום מעבר הירדן , אשר יעברו בו בני אפרים : כי יאמרו . כאשר אמרו אעבור הירדן : פליטי אפרים . בני אפרים הנשארים מן החרב , או רצה לומר , הפחותים , כי החשובים היו ידועים וניכרים , ולא היו צריכים לשאול אם הוא אפרתי : האפרתי אתה . אם מבני אפרים אתה : ויאמר לא . וכאשר אמר לא :
<h3>{ו}</h3>
וַיֹּ֣אמְרוּ לוֹ֩ אֱמָר־נָ֨א שִׁבֹּ֜לֶת וַיֹּ֣אמֶר סִבֹּ֗לֶת וְלֹ֤א יָכִין֙ לְדַבֵּ֣ר כֵּ֔ן וַיֹּאחֲז֣וּ אוֹת֔וֹ וַיִּשְׁחָט֖וּהוּ אֶל־מַעְבְּר֣וֹת הַיַּרְדֵּ֑ן וַיִּפֹּ֞ל בָּעֵ֤ת הַהִיא֙ מֵֽאֶפְרַ֔יִם אַרְבָּעִ֥ים וּשְׁנַ֖יִם אָֽלֶף׃
<b style="color: gray;">רש"י</b> אמר נא שבולת . שבולת הנהר הזה אעבור : ולא יכין לדבר כן . שהיו מגמגמים בלשונם :
<b style="color: gray;">מצודת דוד</b> אמר נא . רצה לומר , אז היו מבחינים לדעת אם הוא אפרתי או לא , ואמרו לו , אמור 'אעבור שבולת המים' : ויאמר סבלת . וכאשר אמר 'סבולת' , כדרך האפרתים שאומרים במקום השי''ן סמ''ך : ולא יכין . ולא היה יכול לכוון לדבר כהוגן וכראוי , אז אחזו אותו וישחטוהו :
<b style="color: gray;">מצודת ציון</b> שבלת . כן יקרא מרוצת המים , כמו ( תהלים סט ג ) ושבולת שטפתני : יכין . רוצה לומר , לכוין , והוא מלשון הכנה , וכן ( דברים יג ט ) אמת נכון הדבר : כן . רוצה לומר , כמו שהוא ראוי , ודוגמתו ( במדבר כז ז ) כן בנות צלפחד דברת :
<h3>{ז}</h3>
וַיִּשְׁפֹּ֥ט יִפְתָּ֛ח אֶת־יִשְׂרָאֵ֖ל שֵׁ֣שׁ שָׁנִ֑ים וַיָּ֗מָת יִפְתָּח֙ הַגִּלְעָדִ֔י וַיִּקָּבֵ֖ר בְּעָרֵ֥י גִלְעָֽד׃
<b style="color: gray;">מצודת דוד</b> בערי גלעד . באחד מערי גלעד , או שחלקו עצמותיו וקברו בכל עיר ועיר , לזכרון שהציל את כולם מיד בני עמון :
<b style="color: gray;">רלב"ג</b> וספר אחר זה שכבר מת יפתח ונקבר בערי גלעד והנה הרצון בזה שכבר יקבר באחת מערי גלעד והנכון אצלי כי יפתח מפני שלא השאיר אחריו בן או בת יהיה נקרא בהם שמו צוה שיקברו עצמותיו בכל ערי גלעד קצת פה וקצת פה כדי שיהי' לו זכר באותן המקומו' שהציל מיד מלך בני עמון :
<h3>{ח}</h3>
וַיִּשְׁפֹּ֤ט אַֽחֲרָיו֙ אֶת־יִשְׂרָאֵ֔ל אִבְצָ֖ן מִבֵּ֥ית לָֽחֶם׃
<b style="color: gray;">רש"י</b> אבצן . זה בועז :
<b style="color: gray;">מצודת דוד</b> אבצן . אמרו רבותינו זכרונם לברכה ( בבא בתרא צא א ) שהוא בועז :
<b style="color: gray;">רלב"ג</b> והנה זכר שכבר שפט אחריו את ישראל אבצן מבית לחם ולפי שבועז נראה מענינו שהיה שופט ישראל והיה מבית לחם ולא נמצא בשופטים זולת אבצן שיהיה מבית לחם אמרו רבותנו ז''ל כי אבצן זה בועז ונכון הוא ואחריו שפט את ישראל אילון הזבולוני ואחריו שפט את ישראל עבדון בן הלל :
<h3>{ט}</h3>
וַיְהִי־ל֞וֹ שְׁלֹשִׁ֣ים בָּנִ֗ים וּשְׁלֹשִׁ֤ים בָּנוֹת֙ שִׁלַּ֣ח הַח֔וּצָה וּשְׁלֹשִׁ֣ים בָּנ֔וֹת הֵבִ֥יא לְבָנָ֖יו מִן־הַח֑וּץ וַיִּשְׁפֹּ֥ט אֶת־יִשְׂרָאֵ֖ל שֶׁ֥בַע שָׁנִֽים׃
<b style="color: gray;">מצודת דוד</b> שלח החוצה . רצה לומר , השיאן לאנשים : הביא לבניו . להנשא להם ( וספר מגודל הצלחתו שהשיא בחייו כל בניו , עם כי רבו ) :
<h3>{י}</h3>
וַיָּ֣מָת אִבְצָ֔ן וַיִּקָּבֵ֖ר בְּבֵ֥ית לָֽחֶם׃
<h3>{יא}</h3>
וַיִּשְׁפֹּ֤ט אַֽחֲרָיו֙ אֶת־יִשְׂרָאֵ֔ל אֵיל֖וֹן הַזְּבֽוּלֹנִ֑י וַיִּשְׁפֹּ֥ט אֶת־יִשְׂרָאֵ֖ל עֶ֥שֶׂר שָׁנִֽים׃
<h3>{יב}</h3>
וַיָּ֖מָת אֵל֣וֹן הַזְּבֽוּלֹנִ֑י וַיִּקָּבֵ֥ר בְּאַיָּל֖וֹן בְּאֶ֥רֶץ זְבוּלֻֽן׃
<h3>{יג}</h3>
וַיִּשְׁפֹּ֥ט אַחֲרָ֖יו אֶת־יִשְׂרָאֵ֑ל עַבְדּ֥וֹן בֶּן־הִלֵּ֖ל הַפִּרְעָתוֹנִֽי׃
<h3>{יד}</h3>
וַיְהִי־ל֞וֹ אַרְבָּעִ֣ים בָּנִ֗ים וּשְׁלֹשִׁים֙ בְּנֵ֣י בָנִ֔ים רֹכְבִ֖ים עַל־שִׁבְעִ֣ים עֲיָרִ֑ם וַיִּשְׁפֹּ֥ט אֶת־יִשְׂרָאֵ֖ל שְׁמֹנֶ֥ה שָׁנִֽים׃
<b style="color: gray;">מצודת דוד</b> רכבים וגו' . ודבר חשיבות הוא זה :
<b style="color: gray;">מצודת ציון</b> עירם . כן יקראו החמורים בעודם קטנים :
<h3>{טו}</h3>
וַיָּ֛מָת עַבְדּ֥וֹן בֶּן־הִלֵּ֖ל הַפִּרְעָתוֹנִ֑י וַיִּקָּבֵ֤ר בְּפִרְעָתוֹן֙ בְּאֶ֣רֶץ אֶפְרַ֔יִם בְּהַ֖ר הָעֲמָלֵקִֽי׃
<h2>שופטים פרק-יג</h2>
<h3>{א}</h3>
וַיֹּסִ֙פוּ֙ בְּנֵ֣י יִשְׂרָאֵ֔ל לַעֲשׂ֥וֹת הָרַ֖ע בְּעֵינֵ֣י יְהוָ֑ה וַיִּתְּנֵ֧ם יְהוָ֛ה בְּיַד־פְּלִשְׁתִּ֖ים אַרְבָּעִ֥ים שָׁנָֽה׃
<b style="color: gray;">מצודת דוד</b> ארבעים שנה . המה התחילו קודם שעמד שמשון , ונכללו בימיו ובתחילת ימי עלי הכהן :
<b style="color: gray;">רלב"ג</b> עוד ספר שכבר הוסיפו בני ישראל לעשות הרע בעיני ה' והיה זה סבה אל שהיו פלשתים מושלים בהם ארבעים שנה וזה המספר התחיל סביב צמיחת ממשלת שמשון כמו שזכרנו אמנם קודם זה מכרם הש''י ביד פלשתים מקודם עת יפתח ובימי השופטי' אשר אחריו שזכרנו היו פלשתים מצרים לישראל :
<h3>{ב}</h3>
וַיְהִי֩ אִ֨ישׁ אֶחָ֧ד מִצָּרְעָ֛ה מִמִּשְׁפַּ֥חַת הַדָּנִ֖י וּשְׁמ֣וֹ מָנ֑וֹחַ וְאִשְׁתּ֥וֹ עֲקָרָ֖ה וְלֹ֥א יָלָֽדָה׃
<b style="color: gray;">מצודת דוד</b> ואשתו עקרה . ולתוספת ביאור אמר 'ולא ילדה' :
<h3>{ג}</h3>
וַיֵּרָ֥א מַלְאַךְ־יְהוָ֖ה אֶל־הָאִשָּׁ֑ה וַיֹּ֣אמֶר אֵלֶ֗יהָ הִנֵּה־נָ֤א אַתְּ־עֲקָרָה֙ וְלֹ֣א יָלַ֔דְתְּ וְהָרִ֖ית וְיָלַ֥דְתְּ בֵּֽן׃
<b style="color: gray;">מצודת דוד</b> והרית . תהיי הרה :
<b style="color: gray;">רלב"ג</b> ולזה בא היעוד לאשת מנוח שהיא הרה ותלד בן והוא יחל להושיע את ישראל מיד פלשתים או אולי לא היתה כלל יד פלשתים על ישראל בימי השופטים ההם אבל יעד שני ענינים יחד והוא שכבר יהיו ישראל תחת יד פלשתים ושמשון יחל להושיע' מידם ולפי שהיה גלוי וידוע לפני מי שאמר והיה העולם שעתיד שמשון לרדוף אחרי הנשים וללקות בהם התחכם הש''י מלידה ומבטן ומהריון למנעו מזה ולזה רצה שיהיה נזיר אלהים כי ההמנע משתיית יין מועיל מאד לזה הענין כאמרם כל הרואה סוטה בקלקולה יזיר עצמו מן היין ולזאת הסבה בעינה מנע אמו בעת היותה הרה ממנו משתיית היין והשכר והזהיר אותה מאכילת כל טומאה להורות על קדושת הנער הילוד כי זה ממה שיישירם להנהיגו בקדושה ויהיה עוד זה סבה לחנכו אל שיהיה פרוש מהבלי העולם מהתאוות הגופניות ולזאת הסב' גם כן צוה שלא יעלה מורה על ראשו להורות על קדושתו כי זה כלו ממה שירחיק ממנו ההתגאל בענין המשגל לפי מה שאפשר ועם שבזה הענין מבוא לענין הגבורה ר''ל גדול השער אלא שראוי שלא יעלם ממנו שהשם חדש בו גבורה נוספת מפני הנזירות אשר לא יחייבה גדול השער לפי הטבע וזה שכבר מצאנו שתכף שגולח סר כחו ממנו ולא היה זה כן אם היתה הגבורה מתחייבת מגדול השער כי הרושם שיש בגדול השער בגבורה הוא מצד עצרו האודים העשנים בגוף שהיה מדרכם שיתהוה מהם השער וזה כי השער כשהגיע אל תכליתו לא יגדל ואז יעצרו האידים העשניים ההם תוך הגוף ותתגבר האדומה בגוף ויתחדש מזה רוח גבורה ומי שזה דרכו לא תסור הגבורה בגלוח השער כי אם אחר זמן רב ומעט מעט :
<h3>{ד}</h3>
וְעַתָּה֙ הִשָּׁ֣מְרִי נָ֔א וְאַל־תִּשְׁתִּ֖י יַ֣יִן וְשֵׁכָ֑ר וְאַל־תֹּאכְלִ֖י כָּל־טָמֵֽא׃
<b style="color: gray;">רש"י</b> יין ושכר . ( תרגום : ) חמר חדת ועתיק :
<b style="color: gray;">מצודת דוד</b> ועתה . מעתה שמרי עצמך ואל תשתי וכו' : כל טמא . כי אם חולין בטהרה , ורבותינו זכרונם לברכה אמרו ( סוטה ט ב ) 'טמא' , רצה לומר , דברים האסורים לנזיר :
<b style="color: gray;">מצודת ציון</b> יין ושכר . רוצה לומר , יין חדש ויין ישן :
<h3>{ה}</h3>
כִּי֩ הִנָּ֨ךְ הָרָ֜ה וְיֹלַ֣דְתְּ בֵּ֗ן וּמוֹרָה֙ לֹא־יַעֲלֶ֣ה עַל־רֹאשׁ֔וֹ כִּֽי־נְזִ֧יר אֱלֹהִ֛ים יִהְיֶ֥ה הַנַּ֖עַר מִן־הַבָּ֑טֶן וְה֗וּא יָחֵ֛ל לְהוֹשִׁ֥יעַ אֶת־יִשְׂרָאֵ֖ל מִיַּ֥ד פְּלִשְׁתִּֽים׃
<b style="color: gray;">רש"י</b> ומורה . תער , על שם שמורה ומשליך את השער : ואל תאכלי כל טמאה . דברים האסורים לנזיר :
<b style="color: gray;">מצודת דוד</b> כי הנך הרה . רצה לומר , בעבור זה תהיי נשמרת מאלה הדברים , כי הנך תהיי הרה ותלדי בן , ותער לא יעלה על ראשו להסיר שערו , כי מעת צאתו מן הבטן יהיה נזיר לשם ה' , ולזאת גם בעת ההריון תהיי נשמרת מהדברים האסורים לנזיר : והוא יחל להושיע . רצה לומר , תשועתו תהיה התחלה ובלא גמד . וכן היה , כי עם שפעמים הרבה הכה בפלשתים , מכל מקום מיד השיב ימינו אחור ולא נלחם עוד בכדי לנצחם , מה שאין כן שאר השופטים , כאשר התחילו להכות בגוים לא השיבו ידם , עד אשר עשו כאשר תמצא ידם :
<b style="color: gray;">מצודת ציון</b> ומורה . הוא התער , על שם שמשליך את השער , והוא מלשון ( שמות טו ד ) ירה בים , וכן נאמר בשמואל ( א א יא ) ומורה לא יעלה : נזיר . ענין הפרשה , כמו ( ישעיהו א ד ) נזורו אחור , על שם שפירש עצמו מתענוגי העולם : יחל . יתחיל :
<h3>{ו}</h3>
וַתָּבֹ֣א הָאִשָּׁ֗ה וַתֹּ֣אמֶר לְאִישָׁהּ֮ לֵאמֹר֒ אִ֤ישׁ הָאֱלֹהִים֙ בָּ֣א אֵלַ֔י וּמַרְאֵ֕הוּ כְּמַרְאֵ֛ה מַלְאַ֥ךְ הָאֱלֹהִ֖ים נוֹרָ֣א מְאֹ֑ד וְלֹ֤א שְׁאִלְתִּ֙יהוּ֙ אֵֽי־מִזֶּ֣ה ה֔וּא וְאֶת־שְׁמ֖וֹ לֹֽא־הִגִּ֥יד לִֽי׃
<b style="color: gray;">מצודת דוד</b> איש האלהים . חשבה שנביא היה : נורא מאד . צורת פניו הוא נורא ומאויים , כמראה המלאך : אי מזה . מאי זה מקום הוא , כי את שמו לא הגיד לי כאשר שאלתיו , ולזה לא שאלתי למקומו , הואיל ואינו מגיד :
<b style="color: gray;">מצודת ציון</b> לאישה . לבעלה : אי מזה . איה המקום אשר יאמר עליו מזה הוא , וכן ( בראשית טז ח ) אי מזה באת :
<h3>{ז}</h3>
וַיֹּ֣אמֶר לִ֔י הִנָּ֥ךְ הָרָ֖ה וְיֹלַ֣דְתְּ בֵּ֑ן וְעַתָּ֞ה אַל־תִּשְׁתִּ֣י ׀ יַ֣יִן וְשֵׁכָ֗ר וְאַל־תֹּֽאכְלִי֙ כָּל־טֻמְאָ֔ה כִּֽי־נְזִ֤יר אֱלֹהִים֙ יִהְיֶ֣ה הַנַּ֔עַר מִן־הַבֶּ֖טֶן עַד־י֥וֹם מוֹתֽוֹ׃
<b style="color: gray;">מצודת ציון</b> הנך . הנה את :
<h3>{ח}</h3>
וַיֶּעְתַּ֥ר מָנ֛וֹחַ אֶל־יְהוָ֖ה וַיֹּאמַ֑ר בִּ֣י אֲדוֹנָ֔י אִ֣ישׁ הָאֱלֹהִ֞ים אֲשֶׁ֣ר שָׁלַ֗חְתָּ יָבוֹא־נָ֥א עוֹד֙ אֵלֵ֔ינוּ וְיוֹרֵ֕נוּ מַֽה־נַּעֲשֶׂ֖ה לַנַּ֥עַר הַיּוּלָּֽד׃
<b style="color: gray;">רש"י</b> לנער היולד . העתיד להוולד :
<b style="color: gray;">מצודת דוד</b> אשר שלחת . להנבאות לאשתי : מה נעשה . כי אולי מהצורך לעשות עמו דבר נוסף על שאר נזירות על היותו מן הבטן : היולד . אשר יולד :
<b style="color: gray;">מצודת ציון</b> ויעתר . ענין הרבות תפלה , וכן ( בראשית כה כא ) ויעתר יצחק : בי . ענין בקשה : ויורנו . וילמדנו , כמו ( מיכה ד ב ) ויורנו מדרכיו :
<h3>{ט}</h3>
וַיִּשְׁמַ֥ע הָאֱלֹהִ֖ים בְּק֣וֹל מָנ֑וֹחַ וַיָּבֹ֣א מַלְאַךְ֩ הָאֱלֹהִ֨ים ע֜וֹד אֶל־הָאִשָּׁ֗ה וְהִיא֙ יוֹשֶׁ֣בֶת בַּשָּׂדֶ֔ה וּמָנ֥וֹחַ אִישָׁ֖הּ אֵ֥ין עִמָּֽהּ׃
<b style="color: gray;">מצודת דוד</b> בקול מנוח . רצה לומר , למלאות שאלתו , עם שלא הוצרך , שהרי לא הוסיף דבר :
<h3>{י}</h3>
וַתְּמַהֵר֙ הָֽאִשָּׁ֔ה וַתָּ֖רָץ וַתַּגֵּ֣ד לְאִישָׁ֑הּ וַתֹּ֣אמֶר אֵלָ֔יו הִנֵּ֨ה נִרְאָ֤ה אֵלַי֙ הָאִ֔ישׁ אֲשֶׁר־בָּ֥א בַיּ֖וֹם אֵלָֽי׃
<b style="color: gray;">מצודת דוד</b> ביום . רצה לומר , ביום הידוע , אשר אמרתי לך מאז :
<h3>{יא}</h3>
וַיָּ֛קָם וַיֵּ֥לֶךְ מָנ֖וֹחַ אַחֲרֵ֣י אִשְׁתּ֑וֹ וַיָּבֹא֙ אֶל־הָאִ֔ישׁ וַיֹּ֣אמֶר ל֗וֹ הַאַתָּ֥ה הָאִ֛ישׁ אֲשֶׁר־דִּבַּ֥רְתָּ אֶל־הָאִשָּׁ֖ה וַיֹּ֥אמֶר אָֽנִי׃
<b style="color: gray;">רש"י</b> אחרי אשתו . אחר עצתה :
<b style="color: gray;">מצודת דוד</b> אחרי אשתו . כי היא לבדה ידעה המקום אשר נראה בו : האתה . בה''א השאלה :
<h3>{יב}</h3>
וַיֹּ֣אמֶר מָנ֔וֹחַ עַתָּ֖ה יָבֹ֣א דְבָרֶ֑יךָ מַה־יִּֽהְיֶ֥ה מִשְׁפַּט־הַנַּ֖עַר וּמַעֲשֵֽׂהוּ׃
<b style="color: gray;">רש"י</b> מה יהיה משפט הנער ומעשהו . ( תרגום : ) מה חזי למעבד לעולימא ומה נעביד ליה :
<b style="color: gray;">מצודת דוד</b> עתה יבא דבריך . רצה לומר , עד הנה הייתי כמסתפק אם יתקיימו דבריך , אבל עתה הואיל ובאת שנית על ידי תפלתי , נראה אם כן שדבר ה' הוא , ובודאי יבוא דבריך , לזאת אשאלך והודיעני , מה יהיה משפט הנער , איך להתנהג עמו , ומה המעשה אשר אעשה לו :
<b style="color: gray;">מצודת ציון</b> משפט . הנהגה , וכן ( שמואל א כז יא ) וכה משפטו :
<h3>{יג}</h3>
וַיֹּ֛אמֶר מַלְאַ֥ךְ יְהוָ֖ה אֶל־מָנ֑וֹחַ מִכֹּ֛ל אֲשֶׁר־אָמַ֥רְתִּי אֶל־הָאִשָּׁ֖ה תִּשָּׁמֵֽר׃
<b style="color: gray;">מצודת דוד</b> מכל אשר אמרתי וגו' . רצה לומר , אין משפט הנער להוסיף עליו על שאר נזירות , רק ההוספה היא אשר גם האשה , אמו , תשמר מכל אשר אמרתי :
<h3>{יד}</h3>
מִכֹּ֣ל אֲשֶׁר־יֵצֵא֩ מִגֶּ֨פֶן הַיַּ֜יִן לֹ֣א תֹאכַ֗ל וְיַ֤יִן וְשֵׁכָר֙ אַל־תֵּ֔שְׁתְּ וְכָל־טֻמְאָ֖ה אַל־תֹּאכַ֑ל כֹּ֥ל אֲשֶׁר־צִוִּיתִ֖יהָ תִּשְׁמֹֽר׃
<b style="color: gray;">מצודת דוד</b> מכל וגו' . רצה לומר , וזהו שאמרתי מכל וכו' : כל אשר . אין לעשות עוד , רק תשמור כל אשר צויתיה :
<b style="color: gray;">מצודת ציון</b> מגפן היין . לפי שיש גפן שדה , כמו שכתוב ( מלכים ב ד לט ) וימצא גפן שדה , לזה אמר 'מגפן היין' :
<h3>{טו}</h3>
וַיֹּ֥אמֶר מָנ֖וֹחַ אֶל־מַלְאַ֣ךְ יְהוָ֑ה נַעְצְרָה־נָּ֣א אוֹתָ֔ךְ וְנַעֲשֶׂ֥ה לְפָנֶ֖יךָ גְּדִ֥י עִזִּֽים׃
<b style="color: gray;">רש"י</b> נעצרה נא אותך . נאסוף אותך אל הבית :
<b style="color: gray;">מצודת ציון</b> נעצרה . נעכבה , כמו ( מלכים א יח מד ) ואל יעצרכה הגשם :
<h3>{טז}</h3>
וַיֹּאמֶר֩ מַלְאַ֨ךְ יְהוָ֜ה אֶל־מָנ֗וֹחַ אִם־תַּעְצְרֵ֙נִי֙ לֹא־אֹכַ֣ל בְּלַחְמֶ֔ךָ וְאִם־תַּעֲשֶׂ֣ה עֹלָ֔ה לַיהוָ֖ה תַּעֲלֶ֑נָּה כִּ֚י לֹא־יָדַ֣ע מָנ֔וֹחַ כִּֽי־מַלְאַ֥ךְ יְהוָ֖ה הֽוּא׃
<b style="color: gray;">מצודת דוד</b> אם תעצרני . אף אם תעצרני לא אוכל , ורצה לומר , אם כוונתך לעצרני לעשות גדי העזים למאכלי , הנה לא אוכל ; ואם כונתך לעצרני עד שתעשה עולה , הלא 'לה' תעלנה' , ומה לעצור אותי : כי לא ידע . כי אם ידע , בודאי לא היה דעתו להאכיל למלאך , ולא היה אם כן מהצורך לומר לו , לא אכל בלחמך :
<b style="color: gray;">רלב"ג</b> הנה זה המלאך שדבר אל מנוח ואל אשתו היה נביא בהכרח כי אין מדרך הנבואה שתהיה יחד לשנים בזה האופן הנזכר בזה המקום והנה אחשוב שזה הנביא היה פנחס והנה לא רצה לאכול מגדי העזים כמו שלא רצה לאכול מהבשר והמצות שהביא אל פניו גדעון כדי לישב יותר בלב מנוח ואשתו כי הוא מלאך ה' כדי שיהיו נזהרים מכל מה שאמר להם :
<h3>{יז}</h3>
וַיֹּ֧אמֶר מָנ֛וֹחַ אֶל־מַלְאַ֥ךְ יְהוָ֖ה מִ֣י שְׁמֶ֑ךָ כִּֽי־יָבֹ֥א (דבריך) [דְבָרְךָ֖] וְכִבַּדְנֽוּךָ׃
<b style="color: gray;">רש"י</b> כי יבא דברך . אם יבא לנו שליחות דבר מאתך , משנדע ונכיר את שמך : וכבדנוך . ונעשה מה שתשלח לנו :
<b style="color: gray;">מצודת דוד</b> כי יבא דברך . כאשר יתקיימו דבריך נעשה לך כבוד , לזה הודיענו מה שמך , לדעת את מי נכבד , כי פן לא נכירך אז :
<b style="color: gray;">מצודת ציון</b> מי שמך . כמו ( בראשית לב כב ) מה שמך :
<h3>{יח}</h3>
וַיֹּ֤אמֶר לוֹ֙ מַלְאַ֣ךְ יְהוָ֔ה לָ֥מָּה זֶּ֖ה תִּשְׁאַ֣ל לִשְׁמִ֑י וְהוּא־פֶֽלִאי׃
<b style="color: gray;">רש"י</b> והוא פלאי . מכוסה , תמיד הוא משתנה ואין ידוע למה משתנה היום ( ספרי נשא מב ) :
<b style="color: gray;">מצודת דוד</b> למה זה וגו' . רצה לומר , אין רצוני בכבוד , ואם כן למה זה תשאל : והוא פלאי . ועוד , שהוא מכוסה ונעלם , ואין לגלותו :
<b style="color: gray;">מצודת ציון</b> פלאי . מכוסה ונעלם , כמו ( דברים יז ח ) כי יפלא :
<h3>{יט}</h3>
וַיִּקַּ֨ח מָנ֜וֹחַ אֶת־גְּדִ֤י הָעִזִּים֙ וְאֶת־הַמִּנְחָ֔ה וַיַּ֥עַל עַל־הַצּ֖וּר לַֽיהוָ֑ה וּמַפְלִ֣א לַעֲשׂ֔וֹת וּמָנ֥וֹחַ וְאִשְׁתּ֖וֹ רֹאִֽים׃
<b style="color: gray;">מצודת דוד</b> לה' . להיות עולה לה' : ומפלא לעשות . המלאך עשה פלאים להוציא האש מן הצור : רואים . מסתכלים במעשיו :
<h3>{כ}</h3>
וַיְהִי֩ בַעֲל֨וֹת הַלַּ֜הַב מֵעַ֤ל הַמִּזְבֵּ֙חַ֙ הַשָּׁמַ֔יְמָה וַיַּ֥עַל מַלְאַךְ־יְהוָ֖ה בְּלַ֣הַב הַמִּזְבֵּ֑חַ וּמָנ֤וֹחַ וְאִשְׁתּוֹ֙ רֹאִ֔ים וַיִּפְּל֥וּ עַל־פְּנֵיהֶ֖ם אָֽרְצָה׃
<b style="color: gray;">מצודת דוד</b> השמימה . למעלה , לצד השמים : רואים . כשעלה בהלהב :
<b style="color: gray;">מצודת ציון</b> הלהב . שלהבת :
<b style="color: gray;">רלב"ג</b> והנה עלה המלאך בלהב המזבח כמו הענין במה שעשה לגדעון מענין האש שאכל הבשר והמצות והלך מעיניו אז מלאך ה' ואולי לזאת הסבה לא רצה הנביא לגלות שמו כי אז לא היו מאמינים מאד בנביאים כי דבר ה' יקר אז ולהוסיף להם האמנה בדבריו העלים מהם מי הוא :
<h3>{כא}</h3>
וְלֹא־יָ֤סַף עוֹד֙ מַלְאַ֣ךְ יְהוָ֔ה לְהֵרָאֹ֖ה אֶל־מָנ֣וֹחַ וְאֶל־אִשְׁתּ֑וֹ אָ֚ז יָדַ֣ע מָנ֔וֹחַ כִּֽי־מַלְאַ֥ךְ יְהוָ֖ה הֽוּא׃
<b style="color: gray;">מצודת דוד</b> ולא יסף עוד . משעלה בהלהב , לא היה עוד נראה להם : אז . כשראה כל זאת , הבין מנוח שמלאך היה :
<h3>{כב}</h3>
וַיֹּ֧אמֶר מָנ֛וֹחַ אֶל־אִשְׁתּ֖וֹ מ֣וֹת נָמ֑וּת כִּ֥י אֱלֹהִ֖ים רָאִֽינוּ׃
<b style="color: gray;">מצודת דוד</b> אלהים . מלאך אלהים :
<b style="color: gray;">רלב"ג</b> והנה היו יראים מהמות מנוח ואשתו בראותם מלאך ה' לסבה אשר זכרנו בזה הענין בגדעון :
<h3>{כג}</h3>
וַתֹּ֧אמֶר ל֣וֹ אִשְׁתּ֗וֹ לוּ֩ חָפֵ֨ץ יְהוָ֤ה לַהֲמִיתֵ֙נוּ֙ לֹֽא־לָקַ֤ח מִיָּדֵ֙נוּ֙ עֹלָ֣ה וּמִנְחָ֔ה וְלֹ֥א הֶרְאָ֖נוּ אֶת־כָּל־אֵ֑לֶּה וְכָעֵ֕ת לֹ֥א הִשְׁמִיעָ֖נוּ כָּזֹֽאת׃
<b style="color: gray;">רש"י</b> וכעת . הזאת : לא השמיענו כזאת . לא היה משמיענו בשורה זו אם ראויים אנו למות :
<b style="color: gray;">מצודת דוד</b> לא לקח . לא היה מקבלם ברצון לשהאש תאכלם , ולא היה מראה לנו את כל אלה הנפלאות שעשה המלאך להוציא האש : וכעת . רצה לומר , ואם היא כאותו העת שאמרת , רצה לומר , עת מיתה , לא היה אם כן משמיענו הבשורה ההיא , כי איך תתקיים אם נמות מהרה :
<b style="color: gray;">מצודת ציון</b> לו . אם , כמו ( לעיל ח יט ) לו החיתם :
<h3>{כד}</h3>
וַתֵּ֤לֶד הָֽאִשָּׁה֙ בֵּ֔ן וַתִּקְרָ֥א אֶת־שְׁמ֖וֹ שִׁמְשׁ֑וֹן וַיִּגְדַּ֣ל הַנַּ֔עַר וַֽיְבָרְכֵ֖הוּ יְהוָֽה׃
<h3>{כה}</h3>
וַתָּ֙חֶל֙ ר֣וּחַ יְהוָ֔ה לְפַעֲמ֖וֹ בְּמַחֲנֵה־דָ֑ן בֵּ֥ין צָרְעָ֖ה וּבֵ֥ין אֶשְׁתָּאֹֽל׃
<b style="color: gray;">רש"י</b> לפעמו . לבא בקרבו לפעמים :
<b style="color: gray;">מצודת דוד</b> ותחל רוח ה' לפעמו . רוח גבורה מה' התחילה להוליכו במחנה דן , להראות בה גבורות ונפלאות : בין צרעה . מחנה דן היתה עומדת בין צרעה וכו' ( והם אלו שהיו בנחלת יהודה ) :
<b style="color: gray;">מצודת ציון</b> ותחל . מלשון התחלה : לפעמו . ענין צעדה והלוך , כמו ( לעיל ה כח ) פעמי מרכבותיו : במחנה דן . שם מקום . על שם שחנו שם בני דן בעת שהלכו למלחמה על ליש , כמו שכתוב בזה הספר ( יח כז ) :
<b style="color: gray;">רלב"ג</b> ותחל רוח ה' לפעמו . ר''ל שכבר החלה רוח גבורה שהיתה בו מאת הש''י לפעמו וזה שפעם היה חושב להלחם עם פלשתים ופעם חושב להמנע מזה כפעמון זה שמכה אילך ואילך :
<h2>שופטים פרק-יד</h2>
<h3>{א}</h3>
וַיֵּ֥רֶד שִׁמְשׁ֖וֹן תִּמְנָ֑תָה וַיַּ֥רְא אִשָּׁ֛ה בְּתִמְנָ֖תָה מִבְּנ֥וֹת פְּלִשְׁתִּֽים׃
<h3>{ב}</h3>
וַיַּ֗עַל וַיַּגֵּד֙ לְאָבִ֣יו וּלְאִמּ֔וֹ וַיֹּ֗אמֶר אִשָּׁ֛ה רָאִ֥יתִי בְתִמְנָ֖תָה מִבְּנ֣וֹת פְּלִשְׁתִּ֑ים וְעַתָּ֕ה קְחוּ־אוֹתָ֥הּ לִּ֖י לְאִשָּֽׁה׃
<b style="color: gray;">מצודת דוד</b> קחו אותה וגו' . כי גיירה טרם לקחה , לשיהיה לו בה קדושין ( ראה רמב''ם הלכות איסורי ביאה פרק יג הלכות יד טז ) :
<b style="color: gray;">רלב"ג</b> והתחכם למצוא תואנה מפלשתים כדי שיוכל להכותם ולזה בחר לקחת אשה מפלשתים כי בזה האופן חשב שישיג מבוקשו והנה אמרו ז''ל שהוא גיירה תחלה כי חלילה למי שהוא שופט ישראל שיתגאל בבנות הפלשתים ויהיה עובר על מה שהזהירה התורה מלהתחתן בם כ''ש הוא שהיה נזיר אלהים :
<h3>{ג}</h3>
וַיֹּ֨אמֶר ל֜וֹ אָבִ֣יו וְאִמּ֗וֹ הַאֵין֩ בִּבְנ֨וֹת אַחֶ֤יךָ וּבְכָל־עַמִּי֙ אִשָּׁ֔ה כִּֽי־אַתָּ֤ה הוֹלֵךְ֙ לָקַ֣חַת אִשָּׁ֔ה מִפְּלִשְׁתִּ֖ים הָעֲרֵלִ֑ים וַיֹּ֨אמֶר שִׁמְשׁ֤וֹן אֶל־אָבִיו֙ אוֹתָ֣הּ קַֽח־לִ֔י כִּֽי־הִ֖יא יָשְׁרָ֥ה בְעֵינָֽי׃
<b style="color: gray;">מצודת ציון</b> האין . וכי אין : ישרה . מלשון ישר וטוב :
<h3>{ד}</h3>
וְאָבִ֨יו וְאִמּ֜וֹ לֹ֣א יָדְע֗וּ כִּ֤י מֵיְהוָה֙ הִ֔יא כִּי־תֹאֲנָ֥ה הֽוּא־מְבַקֵּ֖שׁ מִפְּלִשְׁתִּ֑ים וּבָעֵ֣ת הַהִ֔יא פְּלִשְׁתִּ֖ים מֹשְׁלִ֥ים בְּיִשְׂרָאֵֽל׃
<b style="color: gray;">רש"י</b> כי תואנה הוא מבקש . עלילה להתגרות בם :
<b style="color: gray;">מצודת דוד</b> מה' היא . ה' נתן זאת בלבו : כי תואנה . כי בדבר זה יהיה הוא מבקש מפלשתים עלילה להרוג בהם : מושלים בישראל . ואם הכה בהם בלא עלילה , היו הפלשתים חושבים שבני ישראל הסיתוהו והיו נוקמים מהם , מה שאין כן על ידי עלילה , כי אז יאמרו שמדעתו עשה :
<b style="color: gray;">מצודת ציון</b> תאנה . עלילה , כמו ( מלכים ב ה ז ) מתאנה הוא לי :
<h3>{ה}</h3>
וַיֵּ֧רֶד שִׁמְשׁ֛וֹן וְאָבִ֥יו וְאִמּ֖וֹ תִּמְנָ֑תָה וַיָּבֹ֙אוּ֙ עַד־כַּרְמֵ֣י תִמְנָ֔תָה וְהִנֵּה֙ כְּפִ֣יר אֲרָי֔וֹת שֹׁאֵ֖ג לִקְרָאתֽוֹ׃
<b style="color: gray;">מצודת דוד</b> לקראתו . בהיותו לבדו :
<b style="color: gray;">מצודת ציון</b> כפיר אריות . ארי בחור :
<h3>{ו}</h3>
וַתִּצְלַ֨ח עָלָ֜יו ר֣וּחַ יְהוָ֗ה וַֽיְשַׁסְּעֵ֙הוּ֙ כְּשַׁסַּ֣ע הַגְּדִ֔י וּמְא֖וּמָה אֵ֣ין בְּיָד֑וֹ וְלֹ֤א הִגִּיד֙ לְאָבִ֣יו וּלְאִמּ֔וֹ אֵ֖ת אֲשֶׁ֥ר עָשָֽׂה׃
<b style="color: gray;">מצודת דוד</b> כשסע הגדי . רצה לומר , בקלות , כמו שקורעין את הגדי : ומאומה אין בידו . לא היה בידו דבר מה מכלי זיין להעזר בו : ולא הגיד . על כי לא היה נחשב בעיניו לגודל גבורה להתהלל בדבר :
<b style="color: gray;">מצודת ציון</b> ותצלח . ועברה , כמו ( שמואל ב יט יח ) וצלחו הירדן : וישסעהו . ענין קריעה לשנים , כמו ( ויקרא א יז ) ושסע אותו בכנפיו :
<b style="color: gray;">רלב"ג</b> וכבר ספר מעוצם גבורת שמשון שצלחה עליו רוח גבורה מאת ה' עד ששסע כפיר האריות השואג לקראתו כשסע הגדי ומאומה אין בידו , ואחר שנה מהעת הזאת שהיתה האשה הזאת לשמשון לאשה שב שמשון לקחת אותה לו לאשה וידמה שנתנו לה שנים עשר חדש לפרנס את עצמה :
<h3>{ז}</h3>
וַיֵּ֖רֶד וַיְדַבֵּ֣ר לָאִשָּׁ֑ה וַתִּישַׁ֖ר בְּעֵינֵ֥י שִׁמְשֽׁוֹן׃
<b style="color: gray;">רש"י</b> וידבר לאשה . על האשה , דבר לקרוביה , כן תרגם יונתן :
<b style="color: gray;">מצודת דוד</b> וידבר לאשה . שמשון עצמו דבר עמה , להכיר בה אם היא משכלת : ותישר בעיני שמשון . גם בזה , כי מצא בה חכמה :
<b style="color: gray;">מצודת ציון</b> ותישר . מלשון ישר :
<h3>{ח}</h3>
וַיָּ֤שָׁב מִיָּמִים֙ לְקַחְתָּ֔הּ וַיָּ֣סַר לִרְא֔וֹת אֵ֖ת מַפֶּ֣לֶת הָאַרְיֵ֑ה וְהִנֵּ֨ה עֲדַ֧ת דְּבוֹרִ֛ים בִּגְוִיַּ֥ת הָאַרְיֵ֖ה וּדְבָֽשׁ׃
<b style="color: gray;">רש"י</b> עדת דבורים . ( תרגום : ) קינא דדברייתא , כניסת דבורים :
<b style="color: gray;">מצודת דוד</b> וישב . כי מתחלה עשה רק שידוכין וחזר לבית אביו , ואחר זמן שב לקחתה : ודבש . מן הדבורים היה בה הדבש :
<b style="color: gray;">מצודת ציון</b> מימים . מסוף ימים , ולא פירש כמה , או 'ימים' רוצה לומר , שנה : ויסר . סר ממקום מהלכו : מפלת . נבלת הארי במקום מפלתו : עדת דבורים . אסיפת דבורים , ואמר 'עדת' בלשון שאלה , וכן ( משלי ל כו ) שפנים עם לא עצום : בגוית . בגוף , כמו ( שמואל א לא יב ) גוית שאול :
<h3>{ט}</h3>
וַיִּרְדֵּ֣הוּ אֶל־כַּפָּ֗יו וַיֵּ֤לֶךְ הָלוֹךְ֙ וְאָכֹ֔ל וַיֵּ֙לֶךְ֙ אֶל־אָבִ֣יו וְאֶל־אִמּ֔וֹ וַיִּתֵּ֥ן לָהֶ֖ם וַיֹּאכֵ֑לוּ וְלֹֽא־הִגִּ֣יד לָהֶ֔ם כִּ֛י מִגְּוִיַּ֥ת הָאַרְיֵ֖ה רָדָ֥ה הַדְּבָֽשׁ׃
<b style="color: gray;">רש"י</b> וירדהו . לשון הבדלת דיבוק של כל דבר הנדבק , וכן לענין פת הנדבקת בתנור , נקראת הבדלתו רדייה , ( שבת קיז ב ) : הרודה פת מן התנור , ( בבא מציעא סד א ) : הרודה את כוורתו , על שם שהדבש עשוי על ידי חלות שעושה מדובק בדופני הכלי בכל צדדין מדופן אל דופן , כמדת עוגל הכלי , וכן תרגם יונתן : וירדהו , ונסחיה :
<b style="color: gray;">מצודת דוד</b> וירדהו . מגוית האריה רדה הדבש אל כפיו : הלוך ואכל . בעת ההלוך היה אוכל :
<b style="color: gray;">מצודת ציון</b> וירדהו . ענין הלקיחה ממקום דבוקו , וכן ( ירמיהו י ו ) רדנו לא נשוב , בדברי רבותינו זכרונם לברכה ( שבת קוז ב ) רדיית הפת :
<h3>{י}</h3>
וַיֵּ֥רֶד אָבִ֖יהוּ אֶל־הָאִשָּׁ֑ה וַיַּ֨עַשׂ שָׁ֤ם שִׁמְשׁוֹן֙ מִשְׁתֶּ֔ה כִּ֛י כֵּ֥ן יַעֲשׂ֖וּ הַבַּחוּרִֽים׃
<b style="color: gray;">רש"י</b> וירד אביהו אל האשה . ( תרגום : ) על עסקי איתתא :
<b style="color: gray;">מצודת דוד</b> וירד אביהו . מתחלה ירד אביו להכין צרכי המשתה , כי שמשון עשה שם המשתה משלו , כי כן דרך הבחורים לעשות המשתה משלהם בעת הנשאם , ולזה ירד אביו בתחלה להכין הכל :
<h3>{יא}</h3>
וַיְהִ֖י כִּרְאוֹתָ֣ם אוֹת֑וֹ וַיִּקְחוּ֙ שְׁלֹשִׁ֣ים מֵֽרֵעִ֔ים וַיִּהְי֖וּ אִתּֽוֹ׃
<b style="color: gray;">רש"י</b> מרעים . חברים לשושבינות :
<b style="color: gray;">מצודת דוד</b> כראותם . כאשר ראו האשה ואביה את שמשון בא אחר אביו : ויהיו אתו . לדבר עמו ולשמחו :
<b style="color: gray;">מצודת ציון</b> מרעים . חברים ושושבינים :
<h3>{יב}</h3>
וַיֹּ֤אמֶר לָהֶם֙ שִׁמְשׁ֔וֹן אָחֽוּדָה־נָּ֥א לָכֶ֖ם חִידָ֑ה אִם־הַגֵּ֣ד תַּגִּידוּ֩ אוֹתָ֨הּ לִ֜י שִׁבְעַ֨ת יְמֵ֤י הַמִּשְׁתֶּה֙ וּמְצָאתֶ֔ם וְנָתַתִּ֤י לָכֶם֙ שְׁלֹשִׁ֣ים סְדִינִ֔ים וּשְׁלֹשִׁ֖ים חֲלִפֹ֥ת בְּגָדִֽים׃
<b style="color: gray;">מצודת דוד</b> אחודה וגו' . אשאל אתכם חידה ואם תגידו ביאור החידה במשך ימי המשתה : ומצאתם . רצה לומר , אם תבינו לאמיתת הדבר :
<b style="color: gray;">מצודת ציון</b> אחודה . ענין דבר הסתום שקשה לדעתו : סדינים . שם מלבוש מה : חליפת בגדים . יקראו כן , כי דרך להחליפם בכל פעם :
<h3>{יג}</h3>
וְאִם־לֹ֣א תוּכְלוּ֮ לְהַגִּ֣יד לִי֒ וּנְתַתֶּ֨ם אַתֶּ֥ם לִי֙ שְׁלֹשִׁ֣ים סְדִינִ֔ים וּשְׁלֹשִׁ֖ים חֲלִיפ֣וֹת בְּגָדִ֑ים וַיֹּ֣אמְרוּ ל֔וֹ ח֥וּדָה חִידָתְךָ֖ וְנִשְׁמָעֶֽנָּה׃
<b style="color: gray;">מצודת דוד</b> חודה . רצה לומר , אמור החידה , ולתוספת ביאור אמרו , חידתך :
<h3>{יד}</h3>
וַיֹּ֣אמֶר לָהֶ֗ם מֵהָֽאֹכֵל֙ יָצָ֣א מַאֲכָ֔ל וּמֵעַ֖ז יָצָ֣א מָת֑וֹק וְלֹ֥א יָכְל֛וּ לְהַגִּ֥יד הַחִידָ֖ה שְׁלֹ֥שֶׁת יָמִֽים׃
<b style="color: gray;">מצודת דוד</b> מהאוכל . מהדבר האוכל זולתו , יצא דבר מאכל , ומדבר חזק , יצא דבר מתוק :
<h3>{טו}</h3>
וַיְהִ֣י ׀ בַּיּ֣וֹם הַשְּׁבִיעִ֗י וַיֹּאמְר֤וּ לְאֵֽשֶׁת־שִׁמְשׁוֹן֙ פַּתִּ֣י אֶת־אִישֵׁ֗ךְ וְיַגֶּד־לָ֙נוּ֙ אֶת־הַ֣חִידָ֔ה פֶּן־נִשְׂרֹ֥ף אוֹתָ֛ךְ וְאֶת־בֵּ֥ית אָבִ֖יךְ בָּאֵ֑שׁ הַלְיָרְשֵׁ֕נוּ קְרָאתֶ֥ם לָ֖נוּ הֲלֹֽא׃
<b style="color: gray;">רש"י</b> ויהי ביום השביעי . לימות השבת , ולא שביעי למשתה , והוא רביעי לימי המשתה : הלירשנו קראתם לנו הלא . תרגם יונתן : הלמסכנותנא קריתון יתנא הלכא :
<b style="color: gray;">מצודת דוד</b> ביום השביעי . לא לימי המשתה אלא על יום השבת יאמר , והיה רביעי לימי המשתה , ובעבור כי בשבת לא התמיד שמשון לשבת עמהם , מצאו מקום לדבר אל האשה : ויגד לנו . רצה לומר , לך יגיד לצרכנו , כי תשובי ותגידי לנו : הלירשנו . וכי לרשת אותנו קראת לנו על המשתה , בתמיהה : הלא . כי לא לרשת , ורצה לומר , הקריאה היתה לשמוח ולא לרשת , ועתה ראינו שהכוונה היתה לרשת :
<b style="color: gray;">מצודת ציון</b> ויגד לנו . רוצה לומר , לצרכנו :
<h3>{טז}</h3>
וַתֵּבְךְּ֩ אֵ֨שֶׁת שִׁמְשׁ֜וֹן עָלָ֗יו וַתֹּ֙אמֶר֙ רַק־שְׂנֵאתַ֙נִי֙ וְלֹ֣א אֲהַבְתָּ֔נִי הַֽחִידָ֥ה חַ֙דְתָּ֙ לִבְנֵ֣י עַמִּ֔י וְלִ֖י לֹ֣א הִגַּ֑דְתָּה וַיֹּ֣אמֶר לָ֗הּ הִנֵּ֨ה לְאָבִ֧י וּלְאִמִּ֛י לֹ֥א הִגַּ֖דְתִּי וְלָ֥ךְ אַגִּֽיד׃
<b style="color: gray;">מצודת דוד</b> לא הגדתה . הביאור מן החידה :
<h3>{יז}</h3>
וַתֵּ֤בְךְּ עָלָיו֙ שִׁבְעַ֣ת הַיָּמִ֔ים אֲשֶׁר־הָיָ֥ה לָהֶ֖ם הַמִּשְׁתֶּ֑ה וַיְהִ֣י ׀ בַּיּ֣וֹם הַשְּׁבִיעִ֗י וַיַּגֶּד־לָהּ֙ כִּ֣י הֱצִיקַ֔תְהוּ וַתַּגֵּ֥ד הַחִידָ֖ה לִבְנֵ֥י עַמָּֽהּ׃
<b style="color: gray;">רש"י</b> שבעת הימים . הנותרים משבעת הימים , מרביעי ואילך :
<b style="color: gray;">מצודת דוד</b> שבעת הימים . רצה לומר , עד כלות שבעת הימים : אשר היה להם המשתה . רצה לומר , אשר הדרך לשמוח בהן , והיא בכתה : כי הציקתהו . היתה דוחקת אותו מאוד , ומנעה עצמה ממנו , וכדומה :
<b style="color: gray;">מצודת ציון</b> הציקתהו . ענין צרה ודחק , כמו ( ישעיהו ח כב ) מעוף צוקה :
<b style="color: gray;">רלב"ג</b> ויגד לה כי הציקתהו . אפשר שיהיה הרצון בזה שמרוב השתדלות בזה עמו הלאה אותו והציקתהו עד שלא יכול הציל שלא יגיד לה החידה או יהיה הציקתהו בענין המשגל כי כשהיה תובע אותה היתה מונעת ממנו בעת שהיה יצרו תקפו וכאשר לא יכול לסבול זה הגיד לה את החידה עד שבטרם יבא השמש ביום הזה נשלם לאנשי העיר ענין הגדת החידה :
<h3>{יח}</h3>
וַיֹּ֣אמְרוּ לוֹ֩ אַנְשֵׁ֨י הָעִ֜יר בַּיּ֣וֹם הַשְּׁבִיעִ֗י בְּטֶ֙רֶם֙ יָבֹ֣א הַחַ֔רְסָה מַה־מָּת֣וֹק מִדְּבַ֔שׁ וּמֶ֥ה עַ֖ז מֵאֲרִ֑י וַיֹּ֣אמֶר לָהֶ֔ם לוּלֵא֙ חֲרַשְׁתֶּ֣ם בְּעֶגְלָתִ֔י לֹ֥א מְצָאתֶ֖ם חִידָתִֽי׃
<b style="color: gray;">רש"י</b> בטרם יבא החרסה . לפני שקיעת החמה , שעדיין היה להם שהות עד הערב : חרשתם בעגלתי . משל הוא ( תרגום : ) אילולפון בדקתון באתתי :
<b style="color: gray;">מצודת דוד</b> בטרם יבא החרסה . בעוד לא עבר יום השביעי , שהוא סוף הזמן שקבעו : מה מתוק . אין דבר יותר מתוק מדבש : לולא חרשתם . רצה לומר , אם לא גלתה לכם אשתי , לא הייתם יודעים החידה , ואמר בלשון משל . או שאמר , אם לא היתה חתירת מחשבותיכם באמצעות אשתי לשהיא תחקור ממני להגיד לכם , לא מצאתם חידתי ( ולפי שמלת 'חרישה' היא משותפת לחרישה ממש ולחתירת המחשבה , כינה אשתו בשם 'עגלה' המלומדת לחרוש , והיא מליצה נאותה ) :
<b style="color: gray;">מצודת ציון</b> יבא . ענין שקיעה , כמו ( בראשית כח יא ) כי בא השמש : החרסה . השמש , כמו ( לעיל ח יג ) מלמעלה החרס : לולא . אם לא : חרשתם . מלשון חרישה , גם היא מענין חתירת המחשבה והעיון בדבר , כמו ( משלי ג כט ) אל תחרוש על רעך רעה :
<b style="color: gray;">רלב"ג</b> לולי חרשתם בעגלתי . אמר זה להעיד להם כי אשת שמשון גלתה להם החידה ולולי זה לא מצאוה או אמר זה להורות שהוא היה חושד אשתו שזנתה עם אחד מהם ולזה גלתה לו ענין החידה והוא הגידה לאנשי העיר :
<h3>{יט}</h3>
וַתִּצְלַ֨ח עָלָ֜יו ר֣וּחַ יְהוָ֗ה וַיֵּ֨רֶד אַשְׁקְל֜וֹן וַיַּ֥ךְ מֵהֶ֣ם ׀ שְׁלֹשִׁ֣ים אִ֗ישׁ וַיִּקַּח֙ אֶת־חֲלִ֣יצוֹתָ֔ם וַיִּתֵּן֙ הַחֲלִיפ֔וֹת לְמַגִּידֵ֖י הַחִידָ֑ה וַיִּ֣חַר אַפּ֔וֹ וַיַּ֖עַל בֵּ֥ית אָבִֽיהוּ׃
<b style="color: gray;">רש"י</b> רוח ה' . ( תרגום : ) רוח גבורה מן קדם ה' : חליצותם . מלבושים שחלץ מעליהן :
<b style="color: gray;">מצודת דוד</b> ויחר אפו . על אשתו , בעבור שגלתה מצפונו :
<b style="color: gray;">מצודת ציון</b> ותצלח . ועבר , כמו ( שמואל ב יט יח ) וצלחו הירדן : חליצותם . ענין שליפה , כמו ( דברים כה י ) חלוץ הנעל , ורצה לומר הבגדים שחלץ מהם , או הבגדים יקראו כן , כאשר יקראו חליפות על שם שמחליפים בכל פעם , וזהו בהסרת ושליפת הבגדים שהוא לבוש בהם , ולזה יקראו גם חליצות :
<b style="color: gray;">רלב"ג</b> ובגבורתו הכה ל' מפלשתים באשקלון ולקח את חליצותם ונתנם למגידי החידה , וחרה אף שמשון על רוע תכונת אשתו ונפרד ממנה ועלה בית אביהו וכאשר ראה אביה כי עזבה שמשון החזירה לסורה ונתנם לאשה לאחד מן החברים אשר רעה לו שמשון בשבעת ימי המשתה :
<h3>{כ}</h3>
וַתְּהִ֖י אֵ֣שֶׁת שִׁמְשׁ֑וֹן לְמֵ֣רֵעֵ֔הוּ אֲשֶׁ֥ר רֵעָ֖ה לֽוֹ׃
<b style="color: gray;">רש"י</b> למרעהו . לאחד משושביניו נתנה :
<b style="color: gray;">מצודת דוד</b> ותהי וגו' . נשאת לחברו אשר נתחבר לשמשון לשושבין :
<h2>שופטים פרק-טו</h2>
<h3>{א}</h3>
וַיְהִ֨י מִיָּמִ֜ים בִּימֵ֣י קְצִיר־חִטִּ֗ים וַיִּפְקֹ֨ד שִׁמְשׁ֤וֹן אֶת־אִשְׁתּוֹ֙ בִּגְדִ֣י עִזִּ֔ים וַיֹּ֕אמֶר אָבֹ֥אָה אֶל־אִשְׁתִּ֖י הֶחָ֑דְרָה וְלֹֽא־נְתָנ֥וֹ אָבִ֖יהָ לָבֽוֹא׃
<b style="color: gray;">מצודת דוד</b> בגדי עזים . זכר בה בהבאת גדי עזים לה , למנה : אבאה וגו' . לשכב עמה , להיות אצלה :
<b style="color: gray;">מצודת ציון</b> מימים . מסוף ימים , או מסוף שנה : ויפקד . ענין זכירה והשגחה , כמו ( שמות ג יז ) פקוד פקדתי :
<b style="color: gray;">רלב"ג</b> ואחר זה בימי קציר חטים היה שב שמשון לפקוד את אשתו בגדי עזים וחשב לבוא אליה והגיד לו אביה כי נתנה למרעהו לאשה לחשבו שכבר שנאה ורצה לתת לו לפייסו אחותה הקטנה אשר היתה טובה ממנה והתפעל מזה שמשון ורצה להנקם מפלשתים ואמר שהוא נקי אם יעשה עמם רעה ולא יוכלו לגנותו על זה כי בדין היה לו להרע להם על מה שעשו כנגדו מזה הפועל :
<h3>{ב}</h3>
וַיֹּ֣אמֶר אָבִ֗יהָ אָמֹ֤ר אָמַ֙רְתִּי֙ כִּי־שָׂנֹ֣א שְׂנֵאתָ֔הּ וָאֶתְּנֶ֖נָּה לְמֵרֵעֶ֑ךָ הֲלֹ֨א אֲחֹתָ֤הּ הַקְּטַנָּה֙ טוֹבָ֣ה מִמֶּ֔נָּה תְּהִי־נָ֥א לְךָ֖ תַּחְתֶּֽיהָ׃
<b style="color: gray;">מצודת דוד</b> כי שנא שנאתה . בראותי כי חרה לך על שגלתה מצפונך :
<b style="color: gray;">מצודת ציון</b> תחתיה . במקומה :
<b style="color: gray;">רלב"ג</b> והנה התחכם שמשון להרע להם בזה האופן והוא שכבר לכד שלש מאות שועלים ולקח לפידים ושם פני זנב אל זנב מהשועלים וקשר בין הזנבות לפיד אחד והוא עץ ידלק בו האש בקלות ולאיחור תנועת השועלים היה בוער האש בכל מקום שיעברו בו טרם עברם ממנו ובזה האופן הבעיר שמשון בקמות פלשתים מגדיש ועד קמה ועד כרם זית ר''ל השדה שהוא נטוע זתים כדמות כרם כי לאיחור תנועת השועלים בהם בער בהם האש קודם עברם מהם וכאשר ידעו פלשתים כי שמשון עשה זה מצד מה שעשה כנגדו אב אשתו ורצו להנקם מאבי אשתו ומאשתו ולא התפעלו כנגד שמשון כי כבר התבאר להם כי בדין עשה מה שעשה :
<h3>{ג}</h3>
וַיֹּ֤אמֶר לָהֶם֙ שִׁמְשׁ֔וֹן נִקֵּ֥יתִי הַפַּ֖עַם מִפְּלִשְׁתִּ֑ים כִּֽי־עֹשֶׂ֥ה אֲנִ֛י עִמָּ֖ם רָעָֽה׃
<b style="color: gray;">רש"י</b> נקיתי הפעם . בדין אעשה להם הרעה :
<b style="color: gray;">מצודת דוד</b> נקיתי וגו' . הפעם הזאת אהיה נקי מפלשתים כאשר אעשה להם רעה , כי לא יחשבו לי לאשמה , על כי מהראוי להרע עמהם :
<h3>{ד}</h3>
וַיֵּ֣לֶךְ שִׁמְשׁ֔וֹן וַיִּלְכֹּ֖ד שְׁלֹשׁ־מֵא֣וֹת שׁוּעָלִ֑ים וַיִּקַּ֣ח לַפִּדִ֗ים וַיֶּ֤פֶן זָנָב֙ אֶל־זָנָ֔ב וַיָּ֨שֶׂם לַפִּ֥יד אֶחָ֛ד בֵּין־שְׁנֵ֥י הַזְּנָב֖וֹת בַּתָּֽוֶךְ׃
<b style="color: gray;">רש"י</b> ויפן . את הזנבות זנב אל זנב . ויפן , משמע הוא עצמו פנה ( שמות לב טו ) ; . ויפן , משמע הפנה את אחרים , וכן שימוש כל תיבה שפעל שלה בה''א ; ( שמות א כ ) : וירב העם ; ( איכה ב ה ) : וירב בבת יהודה תאניה ; ( מלכים ב כה כא ) : ויגל יהודה מעל אדמתו , הגלה ; ( שם ב : יח יא ) : ויגל מלך אשור את ישראל אשורה , ויגלה :
<b style="color: gray;">מצודת ציון</b> לפידים . כן נקרא העץ אשר יקשר בו שלהבת , וכן ( ישעיהו סב א ) כלפיד יבער , וקראם על שם סופם , כי כשהבעיר בהם האש נעשו לפידים : ויפן . הפנה : בתוך . באמצע , כמו ( במדבר לה ה ) והעיר בתוך :
<h3>{ה}</h3>
וַיַּבְעֶר־אֵשׁ֙ בַּלַּפִּידִ֔ים וַיְשַׁלַּ֖ח בְּקָמ֣וֹת פְּלִשְׁתִּ֑ים וַיַּבְעֵ֛ר מִגָּדִ֥ישׁ וְעַד־קָמָ֖ה וְעַד־כֶּ֥רֶם זָֽיִת׃
<b style="color: gray;">מצודת דוד</b> וישלח . שלחם לנפשם בין הקמות :
<b style="color: gray;">מצודת ציון</b> בקמות . היא התבואה המחוברת לקרקע : מגדיש . תבואה קצורה מונחים זה על גב זה : כרם זית . פרדס מאילני זית :
<h3>{ו}</h3>
וַיֹּאמְר֣וּ פְלִשְׁתִּים֮ מִ֣י עָ֣שָׂה זֹאת֒ וַיֹּאמְר֗וּ שִׁמְשׁוֹן֙ חֲתַ֣ן הַתִּמְנִ֔י כִּ֚י לָקַ֣ח אֶת־אִשְׁתּ֔וֹ וַֽיִּתְּנָ֖הּ לְמֵרֵעֵ֑הוּ וַיַּעֲל֣וּ פְלִשְׁתִּ֔ים וַיִּשְׂרְפ֥וּ אוֹתָ֛הּ וְאֶת־אָבִ֖יהָ בָּאֵֽשׁ׃
<b style="color: gray;">רש"י</b> חתן התמני . חתן הפלשתי אשר בתמנה ( לעיל יד א ) :
<b style="color: gray;">מצודת דוד</b> ויאמרו . הרואים אותו שעשהו : וישרפו . לפיים את שמשון :
<h3>{ז}</h3>
וַיֹּ֤אמֶר לָהֶם֙ שִׁמְשׁ֔וֹן אִֽם־תַּעֲשׂ֖וּן כָּזֹ֑את כִּ֛י אִם־נִקַּ֥מְתִּי בָכֶ֖ם וְאַחַ֥ר אֶחְדָּֽל׃
<b style="color: gray;">רש"י</b> אם תעשון כזאת . ושמא רגילין אתם בכך , לתת אשתו של זה לזה :
<b style="color: gray;">מצודת דוד</b> אם תעשון כזאת . רצה לומר , לכן אשר עשיתם כזאת לנקום נקמתי , לא יהיה לי עמכם איבת עולם , רק אנקום בכם פעם אחת , ואחר זה אחדול מלנקום :
<b style="color: gray;">רלב"ג</b> ויאמר להם שמשון . הראוי שתעשו כזאת להוסיף לעשות כנגדי הנה אם נקמתי בכם מענין הראשון ואחר אחדל מהרע לכם אך עתה ששבתם לעשות כנגדי הנה אני עושה עמכם רעה :
<h3>{ח}</h3>
וַיַּ֨ךְ אוֹתָ֥ם שׁ֛וֹק עַל־יָרֵ֖ךְ מַכָּ֣ה גְדוֹלָ֑ה וַיֵּ֣רֶד וַיֵּ֔שֶׁב בִּסְעִ֖יף סֶ֥לַע עֵיטָֽם׃
<b style="color: gray;">רש"י</b> שוק על ירך . ( תרגום : ) פרשין עם רגלאין , רוכב סוס אינו נשען על ירכו כי אם על שוקו , רגל אחד נתון בברזל התלוי במרכבת : בסעיף . בנקרת סלע עיטם , וחברו ( ישעיהו נז ה ) : סעיפי הסלעים , ( שם י לג ) : מסעף פארה :
<b style="color: gray;">מצודת דוד</b> שוק על ירך . תרגם יונתן , פרשין עם רגלאין , דימה את הפרשים רוכבי סוסים אל הירך שהוא בגובה הרגל , והולכי רגלי , דימה לשוק שהיא בתחתית הרגל :
<b style="color: gray;">מצודת ציון</b> שוק . הוא פרק האמצעי מן הרגל : ירך . הוא פרק העליון : בסעיף . הוא שן הסלע , כמו ( ישעיהו ב כא ) ובסעיפי הסלעים , והוא לשון מושאל מענף האילן הקרוי 'סעיף' , כמו שכתוב ( שם יז ו ) בסעיפיה פוריה , ועל שם שבולטת מהסלע , כענף מן האילן :
<b style="color: gray;">רלב"ג</b> והכה אותם שמשון שוק על ירך מכה גדולה ר''ל שוק אצל ירך ודמה הרגלים לשוק והפרשים הרוכבים בסוסים לירך כי השוק הוא למטה מהירך . ואחר ירד שמשון וישב בסעיף סלע עיטם מפני פלשתים שהיו אורבים לו :
<h3>{ט}</h3>
וַיַּעֲל֣וּ פְלִשְׁתִּ֔ים וַֽיַּחֲנ֖וּ בִּיהוּדָ֑ה וַיִּנָּטְשׁ֖וּ בַּלֶּֽחִי׃
<b style="color: gray;">רש"י</b> וינטשו . ויתפזרו : בלחי . שם מקום :
<b style="color: gray;">מצודת ציון</b> וינטשו . ענין פזור , כמו ( שמואל ב ה כב ) וינטשו בעמק רפאים : בלחי . אמר על שם סופו , שקראו רמת לחי :
<b style="color: gray;">רלב"ג</b> וינטשו בלחי . ר''ל שהתפזרו והתפשטו במקום ההוא מענין והנם נטושים :
<h3>{י}</h3>
וַיֹּֽאמְרוּ֙ אִ֣ישׁ יְהוּדָ֔ה לָמָ֖ה עֲלִיתֶ֣ם עָלֵ֑ינוּ וַיֹּאמְר֗וּ לֶאֱס֤וֹר אֶת־שִׁמְשׁוֹן֙ עָלִ֔ינוּ לַעֲשׂ֣וֹת ל֔וֹ כַּאֲשֶׁ֖ר עָ֥שָׂה לָֽנוּ׃
<b style="color: gray;">רש"י</b> למה עליתם עלינו . הלא עבדים אנחנו לכם : לאסור את שמשון . שתאסרוהו ותסגירוהו לנו :
<h3>{יא}</h3>
וַיֵּרְד֡וּ שְׁלֹשֶׁת֩ אֲלָפִ֨ים אִ֜ישׁ מִֽיהוּדָ֗ה אֶל־סְעִיף֮ סֶ֣לַע עֵיטָם֒ וַיֹּאמְר֣וּ לְשִׁמְשׁ֗וֹן הֲלֹ֤א יָדַ֙עְתָּ֙ כִּֽי־מֹשְׁלִ֥ים בָּ֙נוּ֙ פְּלִשְׁתִּ֔ים וּמַה־זֹּ֖את עָשִׂ֣יתָ לָּ֑נוּ וַיֹּ֣אמֶר לָהֶ֔ם כַּאֲשֶׁר֙ עָ֣שׂוּ לִ֔י כֵּ֖ן עָשִׂ֥יתִי לָהֶֽם׃
<b style="color: gray;">מצודת דוד</b> עשית לנו . כי הלא ינקמו בנו : כאשר עשו לי . שלא מיחו באשתי מלהנשא לאחר :
<h3>{יב}</h3>
וַיֹּ֤אמְרוּ לוֹ֙ לֶאֱסָרְךָ֣ יָרַ֔דְנוּ לְתִתְּךָ֖ בְּיַד־פְּלִשְׁתִּ֑ים וַיֹּ֤אמֶר לָהֶם֙ שִׁמְשׁ֔וֹן הִשָּׁבְע֣וּ לִ֔י פֶּֽן־תִּפְגְּע֥וּן בִּ֖י אַתֶּֽם׃
<b style="color: gray;">מצודת דוד</b> לאסרך ירדנו . כי הפלשתים גזרו עליהם לאסרו ולהביאו : השבעו לי . רצה לומר , אמסור עצמי בידכם אך השבעו לי על הדבר שרק תאסרו אותי כי ירא אני פן תפגעון בי :
<b style="color: gray;">מצודת ציון</b> תפגעון . ענין מכת מות , כמו ( שמואל ב א טו ) גש פגע בו :
<h3>{יג}</h3>
וַיֹּ֧אמְרוּ ל֣וֹ לֵאמֹ֗ר לֹ֚א כִּֽי־אָסֹ֤ר נֶֽאֱסָרְךָ֙ וּנְתַנּ֣וּךָ בְיָדָ֔ם וְהָמֵ֖ת לֹ֣א נְמִיתֶ֑ךָ וַיַּאַסְרֻ֗הוּ בִּשְׁנַ֙יִם֙ עֲבֹתִ֣ים חֲדָשִׁ֔ים וַֽיַּעֲל֖וּהוּ מִן־הַסָּֽלַע׃
<b style="color: gray;">רש"י</b> לא כי אסור נאסרך . לא נהרוג אותך , כי אם אסור נאסרך :
<b style="color: gray;">מצודת ציון</b> עבתים . חבלים , עבות , שזורים בשלשה כפולים :
<b style="color: gray;">רלב"ג</b> והנה אסרו בני יהודה את שמשון בשנים עבותים חדשים לתתו ביד פלשתים הוא בא עד לחי שהיו שם פלשתים רבים :
<h3>{יד}</h3>
הוּא־בָ֣א עַד־לֶ֔חִי וּפְלִשְׁתִּ֖ים הֵרִ֣יעוּ לִקְרָאת֑וֹ וַתִּצְלַ֨ח עָלָ֜יו ר֣וּחַ יְהוָ֗ה וַתִּהְיֶ֨ינָה הָעֲבֹתִ֜ים אֲשֶׁ֣ר עַל־זְרוֹעוֹתָ֗יו כַּפִּשְׁתִּים֙ אֲשֶׁ֣ר בָּעֲר֣וּ בָאֵ֔שׁ וַיִּמַּ֥סּוּ אֱסוּרָ֖יו מֵעַ֥ל יָדָֽיו׃
<b style="color: gray;">רש"י</b> רוח ה' . ( תרגום : ) רוח גבורה מן קדם ה' : אסוריו . קשוריו :
<b style="color: gray;">מצודת דוד</b> הוא בא . כי לא אסרו כי אם ידיו , ולא רגליו : הריעו . תרועת שמחה . כפשתים . חלושים , כפשתים אשר נחרכו באש : וימסו . כאלו נמסו מעל ידיו העבותים שנאסר בהם :
<b style="color: gray;">מצודת ציון</b> ותצלח . ועברה : וימסו . מלשון המסה והמגה : אסוריו . קשוריו שנאסר בהם :
<b style="color: gray;">רלב"ג</b> ותצלח עליו רוח גבורה מאת ה' ושבו העבותים אשר על זרועותיו אצל גבורתו כפשתים אשר בערו באש באופן שנדמה לו כאלו נמסו אסוריו מעל ידיו כי לא נצטרך לכח מרגיש לנתק העבותים ואפשר עם זה שהיו שאר הדברים יחד ר''ל שהש''י החליש על דרך המופת העבותו' ההם ושמם בחולשם כפשתים אשר בערו באש , ורוח הגבורה ששרתה עליו היתה בהריגתו אז אלף איש בלחי החמור שמצא ואמר שמשון בלחי החמור החרשתי צבור וצבורין מהרוגים ואמר חמור חמורתים לזווג שם עם חמור על צד הצחות :
<h3>{טו}</h3>
וַיִּמְצָ֥א לְחִֽי־חֲמ֖וֹר טְרִיָּ֑ה וַיִּשְׁלַ֤ח יָדוֹ֙ וַיִּקָּחֶ֔הָ וַיַּךְ־בָּ֖הּ אֶ֥לֶף אִֽישׁ׃
<b style="color: gray;">רש"י</b> טריה . לחה , וראיתי בספר רפואות שקורא ללחה שיוצא מן המכה : 'טריה' :
<b style="color: gray;">מצודת דוד</b> לחי חמור טריה . לחי לחה מן חמור :
<b style="color: gray;">מצודת ציון</b> לחי . כך שם עצם מה מעצמות הראש : טריה . לחה , כמו ( ישעיהו א ו ) ומכה טריה :
<h3>{טז}</h3>
וַיֹּ֣אמֶר שִׁמְשׁ֔וֹן בִּלְחִ֣י הַחֲמ֔וֹר חֲמ֖וֹר חֲמֹרָתָ֑יִם בִּלְחִ֣י הַחֲמ֔וֹר הִכֵּ֖יתִי אֶ֥לֶף אִֽישׁ׃
<b style="color: gray;">רש"י</b> חמור חמרתים . בלחי החמור לצבור צברים רבים , ( תרגום : ) בלועא דחמרא רמיתינון דגורין :
<b style="color: gray;">מצודת דוד</b> בלחי החמור . בלחי של חמור עשיתי חמרים , והוא לשון הנופל על לשון : הכיתי . הרגתי , הוסיף לפרש דבריו :
<b style="color: gray;">מצודת ציון</b> חמור חמרתים . צבור צבורים , כמו ( שמות ח י ) חמרים חמרים :
<h3>{יז}</h3>
וַֽיְהִי֙ כְּכַלֹּת֣וֹ לְדַבֵּ֔ר וַיַּשְׁלֵ֥ךְ הַלְּחִ֖י מִיָּד֑וֹ וַיִּקְרָ֛א לַמָּק֥וֹם הַה֖וּא רָ֥מַת לֶֽחִי׃
<b style="color: gray;">מצודת דוד</b> רמת לחי . על שם שהשליך שם את הלחי , כי התרגום של 'וישלך' , הוא 'ורמא' :
<b style="color: gray;">רלב"ג</b> ויהי ככלותו לדבר וישלך הלחי מידו ויקרא למקום ההוא רמת לחי . כי נעשית שם גבורה נפלאה באמצעות לחי החמור עם שהמקום ההוא שאצלו היתה המלחמה היה שמו לחי וידמה שהוא היה מקום גבוה ולזה ג''כ קראו רמת לחי :
<h3>{יח}</h3>
וַיִּצְמָא֮ מְאֹד֒ וַיִּקְרָ֤א אֶל־יְהוָה֙ וַיֹּאמַ֔ר אַתָּה֙ נָתַ֣תָּ בְיַֽד־עַבְדְּךָ֔ אֶת־הַתְּשׁוּעָ֥ה הַגְּדֹלָ֖ה הַזֹּ֑את וְעַתָּה֙ אָמ֣וּת בַּצָּמָ֔א וְנָפַלְתִּ֖י בְּיַ֥ד הָעֲרֵלִֽים׃
<b style="color: gray;">מצודת דוד</b> ועתה אמות בצמא . אם אשב פה : ונפלתי . אז אפול ביד הפלשתים הערלים , אם אבוא העיר לרוות צמאוני :
<h3>{יט}</h3>
וַיִּבְקַ֨ע אֱלֹהִ֜ים אֶת־הַמַּכְתֵּ֣שׁ אֲשֶׁר־בַּלֶּ֗חִי וַיֵּצְא֨וּ מִמֶּ֤נּוּ מַ֙יִם֙ וַיֵּ֔שְׁתְּ וַתָּ֥שָׁב רוּח֖וֹ וַיֶּ֑חִי עַל־כֵּ֣ן ׀ קָרָ֣א שְׁמָ֗הּ עֵ֤ין הַקּוֹרֵא֙ אֲשֶׁ֣ר בַּלֶּ֔חִי עַ֖ד הַיּ֥וֹם הַזֶּֽה׃
<b style="color: gray;">רש"י</b> את המכתש . גומא שהשן יושבת בה , עשויה כעין מכתשת : עין הקורא . מעין שבא על ידי זעקת הקורא אל ה' :
<b style="color: gray;">מצודת דוד</b> ויצאו ממנו . בנס , נעשה מעין תחת המכתש ויצאו המים דרך הבקע : ותשב רוחו ויחי . אמר בדרך גוזמא והפלגה , כאלו יצאה רוחו ושבה אחרי זה ונעשה חי : שמה . של המעין ההוא : עין הקורא . רצה לומר , מעין הבא על ידי הקורא לה' , אשר היא במקום לחי , רצה לומר , רמת לחי : עד היום הזה . היא שמה אשר נקרא לה :
<b style="color: gray;">מצודת ציון</b> המכתש . הגומא שהשן יושב בה עשוי כמכתשת , והוא שם כלי שדוכין בו בשמים . עין . מעין :
<b style="color: gray;">רלב"ג</b> המכתש אשר בלחי . אחשוב שהיה שן סלע דומה למכתש במקום שהיה שמו לחי וע''ד המופת בקע אותו הש''י ויצאו ממנו מים וישת ולהזכיר זה הנס קרא שמו עין הקורא אשר בלחי הרצון בזה ששם היה עין השם אל הקורא לו שהוא שמשון להוציא לו משם מים :
<h3>{כ}</h3>
וַיִּשְׁפֹּ֧ט אֶת־יִשְׂרָאֵ֛ל בִּימֵ֥י פְלִשְׁתִּ֖ים עֶשְׂרִ֥ים שָׁנָֽה׃
<b style="color: gray;">מצודת דוד</b> בימי פלשתים . בימים שמשלו פלשתים בישראל :
<b style="color: gray;">רלב"ג</b> והנה זכר שכבר שפט את ישראל בימי פלשתים עשרים שנה ואמר בימי פלשתים להורות שבימי שמשון בכללם היו פלשתים מושלים בישראל אלא שהוא הושיעם מידם תשועת מה :
<h2>שופטים פרק-טז</h2>
<h3>{א}</h3>
וַיֵּ֥לֶךְ שִׁמְשׁ֖וֹן עַזָּ֑תָה וַיַּרְא־שָׁם֙ אִשָּׁ֣ה זוֹנָ֔ה וַיָּבֹ֖א אֵלֶֽיהָ׃
<b style="color: gray;">רלב"ג</b> אחר זה ספר שבא שמשון עזתה וראה שם אש' פונדקיתא ובא לביתה ללון שם :
<h3>{ב}</h3>
לַֽעַזָּתִ֣ים ׀ לֵאמֹ֗ר בָּ֤א שִׁמְשׁוֹן֙ הֵ֔נָּה וַיָּסֹ֛בּוּ וַיֶּאֶרְבוּ־ל֥וֹ כָל־הַלַּ֖יְלָה בְּשַׁ֣עַר הָעִ֑יר וַיִּתְחָרְשׁ֤וּ כָל־הַלַּ֙יְלָה֙ לֵאמֹ֔ר עַד־א֥וֹר הַבֹּ֖קֶר וַהֲרְגְנֻֽהוּ׃
<b style="color: gray;">רש"י</b> לעזתים לאמר . לאנשי עזה נאמר : ויתחרשו . נהגו עצמן בשתיקה :
<b style="color: gray;">מצודת דוד</b> לעזתים לאמר . לאנשי עזה נאמר : ויסבו . סבבו בעיר לבקשו , כי לא ידעו לאיזה בית נכנס : בשער העיר . להרגו בבואו לצאת מן השער : ויתחרשו . שתקו , ועשו עצמם כאלו אינם יודעם ממנו , ולבל יהיה נשמר מהם , או כל הלילה חשבו מחשבות איך להמיתו : לאמר . ואמרו נמתין עד אור הבוקר בבואו לצאת דרך השער , ונהרגנו אז :
<b style="color: gray;">מצודת ציון</b> ויתחרשו . ענין שתיקה , כמו ( במדבר ל ה ) והחריש לה , או הוא מענין חתירת המחשבה , כמו ( משלי ג כט ) אל תחרוש על רעך רעה :
<b style="color: gray;">רלב"ג</b> והנה הוגד לבני עזה שבא שמשון שם וארבו לו כל הלילה בשער ההיא ר''ל שהם סגרו השער וארבו לו כל הלילה בזה האופן להרגו בבקר לחשבם שהוא תחת ידם :
<h3>{ג}</h3>
וַיִּשְׁכַּ֣ב שִׁמְשׁוֹן֮ עַד־חֲצִ֣י הַלַּיְלָה֒ וַיָּ֣קָם ׀ בַּחֲצִ֣י הַלַּ֗יְלָה וַיֶּאֱחֹ֞ז בְּדַלְת֤וֹת שַֽׁעַר־הָעִיר֙ וּבִשְׁתֵּ֣י הַמְּזוּז֔וֹת וַיִּסָּעֵם֙ עִֽם־הַבְּרִ֔יחַ וַיָּ֖שֶׂם עַל־כְּתֵפָ֑יו וַֽיַּעֲלֵם֙ אֶל־רֹ֣אשׁ הָהָ֔ר אֲשֶׁ֖ר עַל־פְּנֵ֥י חֶבְרֽוֹן׃
<b style="color: gray;">רש"י</b> ויסעם . ויעקרם ממקומם :
<b style="color: gray;">מצודת דוד</b> ויאחז . כי מצאם נעולות : ויסעם . עקרם ממקומם עם הבריח המבריח לנעול הדלתות :
<b style="color: gray;">מצודת ציון</b> המזוזות . הם העמודים מצדי הפתח , מזה ומזה : ויסעם . מלשון נסיעה , רצה לומר , עקרם ממקומם :
<b style="color: gray;">רלב"ג</b> והנה שכב שמשון עד חצי הלילה ואז קם ואחז בדלתות שער העיר ובשתי המזוזות והסיעם עם הבריח ושמם על כתפיו והעלה אותם על ראש ההד אשר על פני חברון וזה ממה שיורה על עוצם גבורתו :
<h3>{ד}</h3>
וַֽיְהִי֙ אַחֲרֵי־כֵ֔ן וַיֶּאֱהַ֥ב אִשָּׁ֖ה בְּנַ֣חַל שֹׂרֵ֑ק וּשְׁמָ֖הּ דְּלִילָֽה׃
<b style="color: gray;">רלב"ג</b> אחר כן ספר שאהב אשה בנחל שורק מבנות פלשתים ושמה דלילה וידמה שגיירה תחלה כמו שארז''ל :
<h3>{ה}</h3>
וַיַּעֲל֨וּ אֵלֶ֜יהָ סַרְנֵ֣י פְלִשְׁתִּ֗ים וַיֹּ֨אמְרוּ לָ֜הּ פַּתִּ֣י אוֹת֗וֹ וּרְאִי֙ בַּמֶּה֙ כֹּח֣וֹ גָד֔וֹל וּבַמֶּה֙ נ֣וּכַל ל֔וֹ וַאֲסַרְנֻ֖הוּ לְעַנֹּת֑וֹ וַאֲנַ֙חְנוּ֙ נִתַּן־לָ֔ךְ אִ֕ישׁ אֶ֥לֶף וּמֵאָ֖ה כָּֽסֶף׃
<b style="color: gray;">מצודת דוד</b> פתי אותו וראי . רצה לומר , פתיהו שיאמר לך , ואל תאמיני בו עד שתראי בנסיון שהאמת אתו : במה . בעבור מה גדול כוחו כל כך , ובמה יותש כוחו לשנוכל לאסרו ולענות אותו ביסורים : איש . כל איש ואיש מאתנו :
<b style="color: gray;">מצודת ציון</b> פתי . ענין הסתה והרבות דברים : ואסרנוהו . מלשון מאסר : לענותו . מלשון עינוי :
<b style="color: gray;">רלב"ג</b> ועלו אליה סרני פלשתים והשיאוה לפתות את שמשון שיודיעה במה כחו גדול ובמה יוכלו לאסור אותו לענותו והתל בה ג''פ ואחר זה הציקתהו בדבר עד שהלאת אותו עם שכבר היתה מונעת ממנו בעת שהיה יצרו תקפו כמו שארז''ל ולזה קצרה נפשו למות וכשקצרה נפשו למות אז הגיד לה את כל לבו והיה זה סבה שנפל ביד פלשתים ונקרו עיניו ואסרוהו בנחשתים והיה טוחן בבית האסורים כמנהג האסורים שהיו טוחנים שם מיני התבואה להשתעבד בהם :
<h3>{ו}</h3>
וַתֹּ֤אמֶר דְּלִילָה֙ אֶל־שִׁמְשׁ֔וֹן הַגִּֽידָה־נָּ֣א לִ֔י בַּמֶּ֖ה כֹּחֲךָ֣ גָד֑וֹל וּבַמֶּ֥ה תֵאָסֵ֖ר לְעַנּוֹתֶֽךָ׃
<b style="color: gray;">מצודת דוד</b> ובמה תאסר . באיזה דבר תאסר לשיוכל מי לענותך לבל תוכל לנתק המאסר , ודבריה כאומר , הראה לי חיבה יתירה וגלה אלי מצפוני לבך :
<h3>{ז}</h3>
וַיֹּ֤אמֶר אֵלֶ֙יהָ֙ שִׁמְשׁ֔וֹן אִם־יַאַסְרֻ֗נִי בְּשִׁבְעָ֛ה יְתָרִ֥ים לַחִ֖ים אֲשֶׁ֣ר לֹא־חֹרָ֑בוּ וְחָלִ֥יתִי וְהָיִ֖יתִי כְּאַחַ֥ד הָאָדָֽם׃
<b style="color: gray;">רש"י</b> יתרים . חבלים דקים . ( ט ) ולא נודע כחו . לא הוצרך להתחזק בנתקו אותם :
<b style="color: gray;">מצודת דוד</b> אשר לא חרבו . כפל הדבר לתוספת ביאור : כאחד האדם . כשאר כל אדם :
<b style="color: gray;">מצודת ציון</b> יתרים לחים . חבלים משבטים לחים , כמו ( איוב ל יא ) יתרי פתח : חרבו . יבשו , כמו ( בראשית ח יג ) חרבו המים : וחליתי . תרגם יונתן : ואחלוש :
<h3>{ח}</h3>
וַיַּעֲלוּ־לָ֞הּ סַרְנֵ֣י פְלִשְׁתִּ֗ים שִׁבְעָ֛ה יְתָרִ֥ים לַחִ֖ים אֲשֶׁ֣ר לֹא־חֹרָ֑בוּ וַתַּאַסְרֵ֖הוּ בָּהֶֽם׃
<b style="color: gray;">מצודת דוד</b> ותאסרהו בהם . לבחון אם אמת הדבר :
<h3>{ט}</h3>
וְהָאֹרֵ֗ב יֹשֵׁ֥ב לָהּ֙ בַּחֶ֔דֶר וַתֹּ֣אמֶר אֵלָ֔יו פְּלִשְׁתִּ֥ים עָלֶ֖יךָ שִׁמְשׁ֑וֹן וַיְנַתֵּק֙ אֶת־הַיְתָרִ֔ים כַּאֲשֶׁ֨ר יִנָּתֵ֤ק פְּתִֽיל־הַנְּעֹ֙רֶת֙ בַּהֲרִיח֣וֹ אֵ֔שׁ וְלֹ֥א נוֹדַ֖ע כֹּחֽוֹ׃
<b style="color: gray;">מצודת דוד</b> והאורב יושב . שאם תראה שאמת הדבר , יקחוהו : ותאמר אליו . אחר שאסרה אותו , אמרה לו , אתה שמשון , פלשתים באו עליך , בכדי שיתחזק לנתק היתרים , ואם ינתקם , תאמר שלנסותו עשתה , ואם לא יוכל לנתקם , הרי האורב מוכן : בהריחו אש . רצה לומר , כשהוא קרוב אל האש ורק מריח את האש , והוא מלשון מליצה : ולא נודע כחו . לא היה נודע בזה תכלית גבול כחו , כי לדבר קל היה נחשב למול כחו , ובקלות נתקם :
<b style="color: gray;">מצודת ציון</b> וינתק . ענין ההעתק והקריעה לשנים , וכן ( ירמיהו ה ה ) נתקו מוסרות : פתיל . חוט כפול ושזור , כמו ( במדבר טו לח ) פתיל תכלת : הנערת . הוא פסולת הפשתן המנערים ומשליכים ממנה בעת הנפוץ , כמו ( ישעיהו א לא ) והיה החסון לנערת , ורצה לומר , חוט המנוער מהפסולת , שהוא נוח להשרף בקל : בהריחו . מלשון ריח , ועל דרך הרחבה והפלגה ידבר :
<h3>{י}</h3>
וַתֹּ֤אמֶר דְּלִילָה֙ אֶל־שִׁמְשׁ֔וֹן הִנֵּה֙ הֵתַ֣לְתָּ בִּ֔י וַתְּדַבֵּ֥ר אֵלַ֖י כְּזָבִ֑ים עַתָּה֙ הַגִּֽידָה־נָּ֣א לִ֔י בַּמֶּ֖ה תֵּאָסֵֽר׃
<b style="color: gray;">מצודת דוד</b> עתה הגידה . אמיתת הדבר :
<b style="color: gray;">מצודת ציון</b> התלת . ענין לעג ושחוק , כמו ( שמות ח כה ) אל יוסף פרעה התל :
<h3>{יא}</h3>
וַיֹּ֣אמֶר אֵלֶ֔יהָ אִם־אָס֤וֹר יַאַסְר֙וּנִי֙ בַּעֲבֹתִ֣ים חֲדָשִׁ֔ים אֲשֶׁ֛ר לֹֽא־נַעֲשָׂ֥ה בָהֶ֖ם מְלָאכָ֑ה וְחָלִ֥יתִי וְהָיִ֖יתִי כְּאַחַ֥ד הָאָדָֽם׃
<b style="color: gray;">רש"י</b> בעבותים . חבלים גסים :
<h3>{יב}</h3>
וַתִּקַּ֣ח דְּלִילָה֩ עֲבֹתִ֨ים חֲדָשִׁ֜ים וַתַּאַסְרֵ֣הוּ בָהֶ֗ם וַתֹּ֤אמֶר אֵלָיו֙ פְּלִשְׁתִּ֤ים עָלֶ֙יךָ֙ שִׁמְשׁ֔וֹן וְהָאֹרֵ֖ב יֹשֵׁ֣ב בֶּחָ֑דֶר וַֽיְנַתְּקֵ֛ם מֵעַ֥ל זְרֹעֹתָ֖יו כַּחֽוּט׃
<h3>{יג}</h3>
וַתֹּ֨אמֶר דְּלִילָ֜ה אֶל־שִׁמְשׁ֗וֹן עַד־הֵ֜נָּה הֵתַ֤לְתָּ בִּי֙ וַתְּדַבֵּ֤ר אֵלַי֙ כְּזָבִ֔ים הַגִּ֣ידָה לִּ֔י בַּמֶּ֖ה תֵּאָסֵ֑ר וַיֹּ֣אמֶר אֵלֶ֔יהָ אִם־תַּאַרְגִ֗י אֶת־שֶׁ֛בַע מַחְלְפ֥וֹת רֹאשִׁ֖י עִם־הַמַּסָּֽכֶת׃
<b style="color: gray;">רש"י</b> מחלפות . קווצות , פלוני''ש בלע''ז : עם המסכת . עץ שהגרדי מיסך בו את השתי , ושם העץ אנשובל''א . מסכת , אורטר''א בלע''ז :
<b style="color: gray;">מצודת דוד</b> עד הנה וגו' . רצה לומר , אם רצית להתל בי בדרך שחוק , הן עד הנה התלת בי ועשית את שלך , אבל עתה הגידה לי האמת ואל תוסיף התל בי : שבע מחלפות . שבעה תלתלי הראש , כי נזיר היה וגדל שער ראשו : עם המסכת . עם השתי המסודר לאריגה , ורצה לומר כאשר תעשה כזאת , אז יותש כחי ובכל דבר אשר תאסרני , לא אוכל לנתקם מעתה :
<b style="color: gray;">מצודת ציון</b> תארגי . מלשון אריגה : מחלפות . הם קווצות ותלתלי שער הראש , ועל כי יוחלפו בהתגלחם יקראו מחלפות : המסכת . הוא השתי כשהוא מסודר וערוך על יתד האריג , ובמשנה בנגעים ( יא ט ) בנפש המסכת והמסדר השתי יקרא מיסך , כמו ( משנה שבת ז ב ) והמיסך והעושה שתי בתי נירין :
<h3>{יד}</h3>
וַתִּתְקַע֙ בַּיָּתֵ֔ד וַתֹּ֣אמֶר אֵלָ֔יו פְּלִשְׁתִּ֥ים עָלֶ֖יךָ שִׁמְשׁ֑וֹן וַיִּיקַץ֙ מִשְּׁנָת֔וֹ וַיִּסַּ֛ע אֶת־הַיְתַ֥ד הָאֶ֖רֶג וְאֶת־הַמַּסָּֽכֶת׃
<b style="color: gray;">מצודת דוד</b> ותתקע ביתד . אחר שארגה המחלפות אשר חשבה שבזה יותש כחו , בקשה לנסות הדבר , ותקעה המחלפות כשהם ארוגים עם המסכת , לתחבם בחוזק רב סביב יתד הארג לראות אם יוכל לשמטם : וייקץ משנתו . כי מה שאסרתו בתחלה ביתרים ובעבותים , עשתה כשהיה נעור , אולם לארוג תלתלי הראש לא היה מניח אם היה נעור , שהרי הנזיר אסור אפילו לסרוק ראשו פן יתלוש השער ( נזיר מב א ) , ולזה ארגה כשהוא ישן : ויסע . כשבא לשמוט שער ראשו , עקר היתד עם המסכת הכרוך בו , הנארג עם שער ראשו :
<b style="color: gray;">מצודת ציון</b> ותתקע . ענין נעיצה בחוזק רב , כמו ( לעיל ד כא ) ותתקע את היתד : ביתד . הוא יתד הארוג , והוא עץ עגול שלפני האורג יכרוך עליו בגלגולו את חוטי השתי המסודר לאחר האריגה , ובמשנה ( כלים כא א ) נקרא כובד התחתון : וייקץ משנתו . ענין ההערה מהשינה : ויסע . עקר ממקומו :
<h3>{טו}</h3>
וַתֹּ֣אמֶר אֵלָ֗יו אֵ֚יךְ תֹּאמַ֣ר אֲהַבְתִּ֔יךְ וְלִבְּךָ֖ אֵ֣ין אִתִּ֑י זֶ֣ה שָׁלֹ֤שׁ פְּעָמִים֙ הֵתַ֣לְתָּ בִּ֔י וְלֹא־הִגַּ֣דְתָּ לִּ֔י בַּמֶּ֖ה כֹּחֲךָ֥ גָדֽוֹל׃
<b style="color: gray;">מצודת דוד</b> ולבך אין אתי . רצה לומר , אהבתך מן השפה ולחוץ ולא בלב שלם :
<h3>{טז}</h3>
וַ֠יְהִי כִּֽי־הֵצִ֨יקָה לּ֧וֹ בִדְבָרֶ֛יהָ כָּל־הַיָּמִ֖ים וַתְּאַֽלֲצֵ֑הוּ וַתִּקְצַ֥ר נַפְשׁ֖וֹ לָמֽוּת׃
<b style="color: gray;">רש"י</b> ותאלצהו . דחקתו , ואין לו דמיון :
<b style="color: gray;">מצודת דוד</b> הציקה . צערה אותו בדברים כל יום ויום : ותאלצהו . אמרו רבותינו זכרונם לברכה ( סוטה ט ב ) , שהיתה שומטת עצמה מתחתיו בשעת התשמיש : ותקצר נפשו למות . לא היתה דעתו רחבה עליו , עד כי היה קרוב למות :
<b style="color: gray;">מצודת ציון</b> הציקה . מלשון צוקה וצרה : ותאלצהו . תרגם יונתן : ודחקתיה , ואין לו דומה במקרא :
<h3>{יז}</h3>
וַיַּגֶּד־לָ֣הּ אֶת־כָּל־לִבּ֗וֹ וַיֹּ֤אמֶר לָהּ֙ מוֹרָה֙ לֹֽא־עָלָ֣ה עַל־רֹאשִׁ֔י כִּֽי־נְזִ֧יר אֱלֹהִ֛ים אֲנִ֖י מִבֶּ֣טֶן אִמִּ֑י אִם־גֻּלַּ֙חְתִּי֙ וְסָ֣ר מִמֶּ֣נִּי כֹחִ֔י וְחָלִ֥יתִי וְהָיִ֖יתִי כְּכָל־הָאָדָֽם׃
<b style="color: gray;">מצודת דוד</b> כל לבו . כל מצפון לבו : אם גלחתי . כאשר אתגלח , יסור כחי הרב :
<b style="color: gray;">מצודת ציון</b> מורה . תער :
<h3>{יח}</h3>
וַתֵּ֣רֶא דְלִילָ֗ה כִּֽי־הִגִּ֣יד לָהּ֮ אֶת־כָּל־לִבּוֹ֒ וַתִּשְׁלַ֡ח וַתִּקְרָא֩ לְסַרְנֵ֨י פְלִשְׁתִּ֤ים לֵאמֹר֙ עֲל֣וּ הַפַּ֔עַם כִּֽי־הִגִּ֥יד (לה) [לִ֖י] אֶת־כָּל־לִבּ֑וֹ וְעָל֤וּ אֵלֶ֙יהָ֙ סַרְנֵ֣י פְלִשְׁתִּ֔ים וַיַּעֲל֥וּ הַכֶּ֖סֶף בְּיָדָֽם׃
<b style="color: gray;">רש"י</b> ותרא דלילה כי הגיד לה . ניכרין דברי אמת :
<b style="color: gray;">מצודת דוד</b> ותרא וגו' . כי ניכרין דברי אמת ( סוטה ט ב ) , על כי ראתה אותו נוהג נזירות : עלו הפעם . רצה לומר , בואו והבו שכרי : הכסף . שהבטיחו לה בשכרה :
<h3>{יט}</h3>
וַתְּיַשְּׁנֵ֙הוּ֙ עַל־בִּרְכֶּ֔יהָ וַתִּקְרָ֣א לָאִ֔ישׁ וַתְּגַלַּ֕ח אֶת־שֶׁ֖בַע מַחְלְפ֣וֹת רֹאשׁ֑וֹ וַתָּ֙חֶל֙ לְעַנּוֹת֔וֹ וַיָּ֥סַר כֹּח֖וֹ מֵעָלָֽיו׃
<b style="color: gray;">רש"י</b> ותקרא לאיש . לשלוחן של סרנים :
<b style="color: gray;">מצודת דוד</b> לאיש . למי שדרכו לגלח : ותגלח . על ידי מצוותה אשר צוותה לגלח : ותחל לענותו . גילוח השער יקרא התחלת העינוי , כי בזה סר כחו ומוכן הוא להיות מעונה ביד פלשתים :
<b style="color: gray;">מצודת ציון</b> ותישנהו . מלשון שינה : ותחל . מלשון התחלה :
<h3>{כ}</h3>
וַתֹּ֕אמֶר פְּלִשְׁתִּ֥ים עָלֶ֖יךָ שִׁמְשׁ֑וֹן וַיִּקַ֣ץ מִשְּׁנָת֗וֹ וַיֹּ֙אמֶר֙ אֵצֵ֞א כְּפַ֤עַם בְּפַ֙עַם֙ וְאִנָּעֵ֔ר וְהוּא֙ לֹ֣א יָדַ֔ע כִּ֥י יְהוָ֖ה סָ֥ר מֵעָלָֽיו׃
<b style="color: gray;">מצודת דוד</b> ויאמר . חשב לומר , אצא גם עכשיו , כמו בפעמים הקודמים , ואתחזק לנעור מהשינה ולהראות גבורות , ולזה לא ברח מפניהם : כי ה' סר . בהגלח שער ראשו , סר ה' מעליו וסר כחו :
<b style="color: gray;">מצודת ציון</b> ואנער . ענין היקיצה בהתעוררות רב ובגבורה :
<h3>{כא}</h3>
וַיֹּאחֲז֣וּהוּ פְלִשְׁתִּ֔ים וַֽיְנַקְּר֖וּ אֶת־עֵינָ֑יו וַיּוֹרִ֨ידוּ אוֹת֜וֹ עַזָּ֗תָה וַיַּאַסְר֙וּהוּ֙ בַּֽנְחֻשְׁתַּ֔יִם וַיְהִ֥י טוֹחֵ֖ן בְּבֵ֥ית (האסירים) [הָאֲסוּרִֽים]:
<b style="color: gray;">רש"י</b> ויורידו אותו עזתה . מקום תחלת קלקולו : ויהי טוחן . בריחים , מלאכה כבדה . ורבותינו ( סוטה י א ) פירשו מה שפירשו :
<b style="color: gray;">מצודת דוד</b> ויהי טוחן . ברחים של יד , והיא מלאכה כבדה ובזויה :
<b style="color: gray;">מצודת ציון</b> וינקרו . נקבו , כמו ( ישעיהו נא א ) מקבת בור נקרתם : בנחשתים . בשלשלאות נחושת :
<h3>{כב}</h3>
וַיָּ֧חֶל שְׂעַר־רֹאשׁ֛וֹ לְצַמֵּ֖חַ כַּאֲשֶׁ֥ר גֻּלָּֽח׃
<b style="color: gray;">מצודת דוד</b> כאשר גלח . כמספר שבע המחלפות אשר גלח . ( כג ) לזבח וגו' . בחשבם שהעבודה זרה שלהם מסר את שמשון בידם : ולשמחה . גם בעבור השמחה נאספו לשמוח ברבת עם : ויאמר וגו' . בעת זבחם לעבודה זרה , ובשמחתם אמרו , נתן וכו' :
<b style="color: gray;">מצודת ציון</b> ויחל . מלשון התחלה : לצמח . הוא תחלת הגדול :
<h3>{כג}</h3>
וְסַרְנֵ֣י פְלִשְׁתִּ֗ים נֶֽאֱסְפוּ֙ לִזְבֹּ֧חַ זֶֽבַח־גָּד֛וֹל לְדָג֥וֹן אֱלֹהֵיהֶ֖ם וּלְשִׂמְחָ֑ה וַיֹּ֣אמְר֔וּ נָתַ֤ן אֱלֹהֵ֙ינוּ֙ בְּיָדֵ֔נוּ אֵ֖ת שִׁמְשׁ֥וֹן אוֹיְבֵֽינוּ׃
<b style="color: gray;">רלב"ג</b> והנה סרני פלשתים חשבו לתת תודה לאלהיהם על אשר נפל בידם שמשון אויבם ומחריב ארצם והיה זה סבה שקראו לשמשון שיצחק לפניהם כדי שיראוהו כלם ויתבאר להם מה הגיע לה' מהטוב בנפלו בידם :
<h3>{כד}</h3>
וַיִּרְא֤וּ אֹתוֹ֙ הָעָ֔ם וַֽיְהַלְל֖וּ אֶת־אֱלֹהֵיהֶ֑ם כִּ֣י אָמְר֗וּ נָתַ֨ן אֱלֹהֵ֤ינוּ בְיָדֵ֙נוּ֙ אֶת־א֣וֹיְבֵ֔נוּ וְאֵת֙ מַחֲרִ֣יב אַרְצֵ֔נוּ וַאֲשֶׁ֥ר הִרְבָּ֖ה אֶת־חֲלָלֵֽינוּ׃
<b style="color: gray;">מצודת דוד</b> ויראו אתו . ראוהו מרחוק , כשהוא בבית האסורים :
<b style="color: gray;">מצודת ציון</b> ויהללו . ושבחו : מחריב . מלשון חורבן וכליון :
<h3>{כה}</h3>
וַֽיְהִי֙ (כי) (טוב) [כְּט֣וֹב] לִבָּ֔ם וַיֹּ֣אמְר֔וּ קִרְא֥וּ לְשִׁמְשׁ֖וֹן וִישַֽׂחֶק־לָ֑נוּ וַיִּקְרְא֨וּ לְשִׁמְשׁ֜וֹן מִבֵּ֣ית (האסירים) [הָאֲסוּרִ֗ים] וַיְצַחֵק֙ לִפְנֵיהֶ֔ם וַיַּעֲמִ֥ידוּ אוֹת֖וֹ בֵּ֥ין הָעַמּוּדִֽים׃
<b style="color: gray;">רש"י</b> בין העמודים . אשר הבית נכון עליהם :
<b style="color: gray;">מצודת דוד</b> כטוב לבם . באכילה ושתיה : וישחק לנו . רצה לומר , ישמח אותנו בספור גבורותיו וכדומה : ויצחק . שמח לפניהם כדרך המשמח :
<h3>{כו}</h3>
וַיֹּ֨אמֶר שִׁמְשׁ֜וֹן אֶל־הַנַּ֨עַר הַמַּחֲזִ֣יק בְּיָדוֹ֮ הַנִּ֣יחָה אוֹתִי֒ (והימשני) [וַהֲמִשֵׁ֙נִי֙] אֶת־הָֽעַמֻּדִ֔ים אֲשֶׁ֥ר הַבַּ֖יִת נָכ֣וֹן עֲלֵיהֶ֑ם וְאֶשָּׁעֵ֖ן עֲלֵיהֶֽם׃
<b style="color: gray;">רש"י</b> והמישני . פאלפא''ר בלע''ז , כמו ( בראשית כז יב ) : אולי ימושני :
<b style="color: gray;">מצודת דוד</b> המחזיק בידו . על כי נקרו עיניו , היה מי מחזיק בידו והוליכו הדרך אשר ילך בה : הניחה אותי . הרף ידך ממני , בכדי שאוכל למשש בידי את העמודים וכו' , בכדי שאשען עליהם :
<b style="color: gray;">מצודת ציון</b> המחזיק . האוחז : והמישני . מלשון משוש ונגיעה בדבר מה , כמו ( תהלים קטו ז ) ידיהם ולא ימישון : נכון . נשען על מכונו :
<b style="color: gray;">רלב"ג</b> והנה סבב שמשון עם הנער המחזיק אותו שיביאהו למשש העמודים אשר הבית נכון עליהם למששם כדי שישען אליהם :
<h3>{כז}</h3>
וְהַבַּ֗יִת מָלֵ֤א הָֽאֲנָשִׁים֙ וְהַנָּשִׁ֔ים וְשָׁ֕מָּה כֹּ֖ל סַרְנֵ֣י פְלִשְׁתִּ֑ים וְעַל־הַגָּ֗ג כִּשְׁלֹ֤שֶׁת אֲלָפִים֙ אִ֣ישׁ וְאִשָּׁ֔ה הָרֹאִ֖ים בִּשְׂח֥וֹק שִׁמְשֽׁוֹן׃
<h3>{כח}</h3>
וַיִּקְרָ֥א שִׁמְשׁ֛וֹן אֶל־יְהוָ֖ה וַיֹּאמַ֑ר אֲדֹנָ֣י יֱהֹוִ֡ה זָכְרֵ֣נִי נָא֩ וְחַזְּקֵ֨נִי נָ֜א אַ֣ךְ הַפַּ֤עַם הַזֶּה֙ הָאֱלֹהִ֔ים וְאִנָּקְמָ֧ה נְקַם־אַחַ֛ת מִשְּׁתֵ֥י עֵינַ֖י מִפְּלִשְׁתִּֽים׃
<b style="color: gray;">רש"י</b> זכרני נא . זכור עשרים שנה ששפטתי את ישראל , ולא אמרתי לאחד מהם העבר לי מקל זה ממקום למקום : נקם אחת משתי עיני . ושכר עין השנית הנח לי לעולם הבא , וכאן פרע לי שכר אחת מהן :
<b style="color: gray;">מצודת דוד</b> האלהים . רצה לומר , חזקני נא אתה אלהים : נקם אחת . עוד פעם אחת אנקום מפלשתים על מה שנקרו שתי עיני . ורבותינו זכרונם לברכה אמרו ( במדבר רבה ט ) שאמר , מה שנקרו עין אחת אנקום , והשנית תהיה שמורה לעולם הבא :
<b style="color: gray;">רלב"ג</b> וקרא שמשון לשם ית' שיחזקהו בפעם הזאת להנקם מאויביו שנקרו עיניו ושמע השם לקולו ובחר שמשון למות עם פלשתים כדי שינקם מהם :
<h3>{כט}</h3>
וַיִּלְפֹּ֨ת שִׁמְשׁ֜וֹן אֶת־שְׁנֵ֣י ׀ עַמּוּדֵ֣י הַתָּ֗וֶךְ אֲשֶׁ֤ר הַבַּ֙יִת֙ נָכ֣וֹן עֲלֵיהֶ֔ם וַיִּסָּמֵ֖ךְ עֲלֵיהֶ֑ם אֶחָ֥ד בִּימִינ֖וֹ וְאֶחָ֥ד בִּשְׂמֹאלֽוֹ׃
<b style="color: gray;">רש"י</b> וילפת . ויאחז , אינברצ''א בלע''ז , כמו ( רות ג ח ) : ויחרד האיש וילפת , נאחז בזרועות האשה :
<b style="color: gray;">מצודת דוד</b> וילפת . אחז העמודים וסמך ידו עליהם : אחד . עמוד אחד אחז בימינו וכו' :
<b style="color: gray;">מצודת ציון</b> וילפת . ענין אחוזה , כמו ( רות ג ח ) ויחרד האיש וילפת : התוך . האמצעית , כמו ( במדבר לה ה ) והעיר בתוך :
<b style="color: gray;">רלב"ג</b> והנה הטה שמשון שני עמודי התוך אשר הבית נכון עליהם וכבר נסמך עליהם א' בימינו ואחד בשמאלו והטה אותם בכח בדרך שנפל הבית על הסרנים ועל כל העם עד שכבר המית במותו רבים מאשר המית בחייו :
<h3>{ל}</h3>
וַיֹּ֣אמֶר שִׁמְשׁ֗וֹן תָּמ֣וֹת נַפְשִׁי֮ עִם־פְּלִשְׁתִּים֒ וַיֵּ֣ט בְּכֹ֔חַ וַיִּפֹּ֤ל הַבַּ֙יִת֙ עַל־הַסְּרָנִ֔ים וְעַל־כָּל־הָעָ֖ם אֲשֶׁר־בּ֑וֹ וַיִּהְי֤וּ הַמֵּתִים֙ אֲשֶׁ֣ר הֵמִ֣ית בְּמוֹת֔וֹ רַבִּ֕ים מֵאֲשֶׁ֥ר הֵמִ֖ית בְּחַיָּֽיו׃
<b style="color: gray;">מצודת דוד</b> תמות וגו' . אהיה נהרג עמהם , רצה לומר , כל כך אני חפץ במיתתם , עד שאהרג עצמי עמהם : ויט . הטה העמודים בידיו : רבים . מרובים במספר :
<h3>{לא}</h3>
וַיֵּרְד֨וּ אֶחָ֜יו וְכָל־בֵּ֣ית אָבִיהוּ֮ וַיִּשְׂא֣וּ אֹתוֹ֒ וַֽיַּעֲל֣וּ ׀ וַיִּקְבְּר֣וּ אוֹת֗וֹ בֵּ֤ין צָרְעָה֙ וּבֵ֣ין אֶשְׁתָּאֹ֔ל בְּקֶ֖בֶר מָנ֣וֹחַ אָבִ֑יו וְה֛וּא שָׁפַ֥ט אֶת־יִשְׂרָאֵ֖ל עֶשְׂרִ֥ים שָׁנָֽה׃
<b style="color: gray;">רלב"ג</b> והנה זכר אחר זה פעם שנית שהוא שפט את ישראל עשרים שנה להורות כי הזמן שישב בארץ פלשתים נכלל באלו הכ' שנה . והתועלות המגיעות מזה הספור הן אלו . הראשון לפרסם מה שנפלו בו ישראל מהרע תכף שהרשיעו לעבוד את אלהי הגוים אשר הפילם השם ביד ישראל עד שבשנה ההיא רעצו ורצצו פלשתים ובני עמון את ישראל והתמיד השעבוד הזה החזק שמנה עשר' שנה עד ששבו אל ה' בכל לבם כי בזה תתקיים אמונת ההשגחה והגמול והעונש אשר היא גדולה שבפנות התוריות ולזאת הסבה גם כן זכר כאשר שבו אל ה' בכל לבם נעזרו מאת השם יתברך להכניע אויבידזם . השני הוא להודיע שאין ראוי לרדוף החלושים כי אין בשער עזרתם הלא תראה מה שקרה לזקני גלעד שרדפו יפתח בעבור אחיו שהיו קרוביהם וגרשוהו מהסתפח בנחלתו לסוף הענין נצטרכו אליו שיהי' מושל עליהם . השלישי הוא להודיע שראוי לאדם שיעשה דבר מה לתקות גמול שיעשה דבריו בחכמה באופן שיגיע לו הגמול אחר עשיתו המעשה ולזה רצה יפתח שישימו זקני גלעד ה' עד ביניהם על תנאיהם כדי שיתבר' לו שלא יהתלו בו אחר נצחו זו המלחמה אשר בעבורה אמרו לו זקני גלעד שיהיה להם לקצין והיא מלחמת בני עמון והיה זה מצפה שהיה מקום שהיו מתקבצים בו ישראל תמיד כי נגלו בו דברים נפלאים כאילו ויצף ה' שם . הרביעי הוא להודיע שאין ראוי להלחם עם האנשים אם לא היתה שם סבה ראויה תביא על זה ועל זה ספר ששלח יפתח מה ששלח לבני עמון והיה משיב לו מלך בני עמון תחלה כי בסבת החמס שעשו לו ישראל בארץ ההיא שהחזיקו בה הוא רוצה להלחם עמם ובסוף הענין נתבאר שלא היתה שם סבה ראויה תניעהו לזה ואמר יפתח שישפוט הש''י בינותיהם כי עול היה עושה לו מלך בני עמון ונמשך מזה שכבר נצחהו יפתח והכה בבני עמון מכה רבה מאד . החמישי הוא להודיע שראוי לאדם שיעשה עניניו בחכמה ובהתישבות כדי שלא תשיגהו על זה החרטה הלא תראה כי יפתח מהר לנדור נדר לה' בזולת התישבות והשיגתהו החרטה כי היה ראוי שיתישב תחלה אם היה שתצא בתו מדלתי ביתו לקראתו שיקדש לה' דבר אחר זולתה ולא ימנע ממנה פרי בטן . הששי הוא להודיע שראוי למי שיבקש טוב מה מהש''י שידור לו נדר מה כדי לפרסם בלב האנשים כי כל הטובות מאתו ולזה זכר כי יפתח נדר לה' אם יתן בני עמון בידו . השביעי הוא להודיע שמי שנדר לה' יחוייב לו שיקיימהו ואע''פ שיכבד לו מאד הלא תראה כי יפתח בעבור שפצה פיו לה' הוכרח לקיים את נדרו אע''פ שהיה הדבר לו בתכלית הקושי , והנה יש לשואל שישאל איך לא נשאל יפתח על נדרו כי כבר היה פינחס קיים והוא היה יודע פי' התורה בשלמות ואפשר שנאמר שלא היה יודע יפתח שיש לנדרים היתר גם לא ידעו זה אז אחד מאנשי גבולו כי כבר נשקעו כלם בנמוסי הגוים ההם ועזבו את התורה ימים רבים והנה החכם אין לו להתיר את הנדרי' אלא כשישאל הנודר היתר לנדרו להיותו מתחרט בנדר , ואפשר שנאמר כי בקיום זה הנדר פרסום הנס שעשה לו הש''י היה בלתי ראוי שיתחרט יפתח על זה הנדר לפי מה שחשב . השמיני הוא להודיע שאין ראוי לאדם שיקנא לחברו בראותו שהגיע ממנו פועל טוב כשלא קרא לו בעשיית הטוב ההוא כדי שיהיה נקרא על שמו גם כן זה הפועל הטוב הלא תראה כי בני אפרים היו מקנאים על יפתח כשלא קרא להם ללכת עמו וקרה להם מפני זה מהרע מה שקרה . התשיעי הוא להודיע שאין ראוי לאדם שיהיה בלתי מכיר הטובה שקבל מאחר ויגמול רע תחת טוב הלא תראה כי בני אפרים שהיה להם להכיר הטוב שבא להם ע''י יפתח ולגמול להם חסד על זה כשחשבו לגמול להם רע תחת טוב שעשה להם נמשך להם מהרע הנפלא מה שסופר בזה הספור עד שנפל מבני אפרים מ''ב אלף . העשירי הוא להודיע שאין ראוי לבעלי היכולת לגנות החלושים הלא תראה כי בני אפרים היו קורין גלעד פליטי אפרים על צד הבוז והאבן שמאסו היתה לראש פנה וקעקעה את בנינם החזק . הי''א הוא להודיע שראוי שתלך האשה אחר בעלה ולא ימנענה מזה גדלות בית אביה לזה זכר מאבצן עם היותו גדול שכבר שלח שלשים בנות החוצה . הי''ב הוא להודיע עוצם ההשגחה האלהית בענין שמשון בעבור ישראל וזה כי מפני שנגלה לשם ית' שסופו ללקות בדבר הנשים התחכם למנעו מזה כפי היכולת ולזה היה נזיר אלהים מן הבטן ונמנעה ממנו התגלחת להוסיף לו כח באופן שתשלם לו ההצלה מצד הגבורה אם לא יוכל לכבוש יצרו מבנות הפלשתים והוזהרה אמו שתנהג מקצת דיני הנזירות בעודה הרה ממנו לזאת הסבה בעינה ומן הנראה שזאת ההשגחה היתה עוד מצד תפלת הנביא יעקב שאמר לישועתך קויתי ה' וזה שכשראה הרע הראוי לבא לשמשון לסוף הענין מפאת הנשים , אמר שהוא מקוה מהשם יתברך יושיעהו מזה על דרך ההשגחה . הי''ג הוא להודיע שראוי לחקור בדברים המיישרים לתכלית מה שאפשר כדי שיגיע מהם התכלית הדרוש ולזה ספר שלא סמך מנוח על דברי אשתו אבל בקש מאת השם ית' שישוב לו איש האלהים אשר שלח כדי שתשלם לו הידיעה מה יהיה משפט הנער ומעשהו ומי הוא זה האיש אם הוא ראוי לסמוך עליו . הי''ד הזא להודיע ולפרסם ענין המופתים אשר יעשה הש''י ע''י נביאו כי באמונתם יתקיימו הפנות התוריות ולזה זכר זה המופת שנעשה בפני מנוח ואשתו בעליות המלאך בלהב המזבח ומופת שמשון המס אסוריו מעל ידיו ובקע המכתש אשר בלחי ויצאו ממנו מים להציל שמשון מהצמא החזק שהיה לו . הט''ו הוא להודיע שכבר תקשה מאד השגת המלאך ולזה חשב מנוח שימות כשהשיגו מלאך השם וכן זכר זה גדעון והיה זה כן כי כשהשיג השכל אשר לנו המציאות הרוחני ידמה שיחוייב שידבק בו וישאר הגוף מת אם לא ילוה לו עזר אלהי . הי''ו הוא לפרסם קיום יעודי השם ולזה התחיל לספר הגבורה שעשה שמשון מדבר כפיר האריה ולקחו האשה שלקח בתמנתה שהיתה סבה להפיל חללים רבים מפלשתים ולזאת הסבה אמר כי מה' הוא כדי שיפיל חללים רבים מפלשתים כמו שיעד שהוא יחל להושיע את ישראל מיד פלשתים לא שהיה מאת הש''י שיתגאל בבנות פלשתים הערלים ולזה ספר גם כן שאר מה שהרע שמשון לפלשתים בחייו ובמותו ודבר גבורתו עד שלולי שגלה סודו לדלילה לא היה נופל ביד פלשתים עם היותו בארצם יחיד מרוב גבורתו כאילו התחכם הש''י שאם היה שיהיה נפתה לבו לנשים שתהיה לו גבורה נפלאת יהיה נשמר בה מהפלשתים . הי''ו הוא להודיע שאין ראוי לגלות סודו גם לשוכבת חיקו הלא תראה כי תכף שגלה שמשון סודו לאשתו גלתה אותו לאנשי העיר וכן הענין במה שגלה סודו לדלילה שהיה סבה להפילו ביד פלשתים שנמשך מזה מהרע מה שנזכר כבר בזה הספור . הי''ח הוא לבאר שאין ראוי להתדבק בבנות הפלשתים גם אחר התגיירם כי נקל להם לחזור לסורם הלא תראה מה שקרה לשמשון מפני דבקו באלו הנשים עם שהוא מבואר שאם לא היה דבק בהם והיה נלחם בפלשתים עם ישראל היה מכניעם ומשפילם מצד חוזק גבורתו והצלחתו עליהם באמצעות העזר האלהי שהיה בהכרח נוסף עליו אם היה נשמר מאלו הנשים והיה מנהיג ישראל כמנהג השופטים השלמים . הי''ט הוא להודיע שראוי למנהיג שישמור עמו ולא יספיק לו שמירת עצמו והלא תראה כי שמשון עם מה שנתפרסם לו מגבורתו שלא יוכלו רבים להזיק לו אם יהיה בידו כלי מלחמה כי גם בלא כלי מלחמה היה מנצח רבים כמו שבא בזה הספור הנה לא רצה להזיק בבני יהודה בבואם לאסרו לתתו ביד פלשתים וסבל שיאסרוהו בראותו שאם לא יסבול זה יריבו בני יהודה על זה עמו בחזקה למלט נפשם מיד פלשתים ויתחדש בזה מריבה בינו ובין בני יהודה ואולי יפול מהם רב ולזאת הסבה שאל מהם כשהסכי' לסבול שיאסרוהו שלא יפגעו בו הם כי אולי אם יראה כוונתם לבא לפגוע בו לא יוכל לסבול שלא יקים כנגדם ויפיל מהם רב והנה ג''כ סבל שמשון שיאסרוהו בני יהודה לאהבתו אותם כדי שיעשה להם התנצלות עם פלשתים במה שהיה משחית בהם כי הם הראו עצמם עוזרים לפלשתים לאסרו בידם ולזה נודע להם כי לא מלבם היה עושה שמשון הרע להם . הכ' הוא להודיע עוצם השגחת הש''י עד שסבב שאיש אחד אסור וזולת כלי מלחמה נצח והמית רבים כי אין לה' מעצור להושיע ברב או במעט . הכ''א הוא להודיע שיש גמול ומשפט על כל המעשה מדה כנגד מדה ולזה זכר כי לקה שמשון בעיניו כי לכתו אחר עיניו הכשילהו בזה . הכ''ב הוא להודיע מה שעשה השם לקנאת כבודו במה שהיו הפלשתים מיחסים לאלהיהם נפילת שמשון בידם אשר סבת היתה התפתותו פתוי הנשים וזה שכבר השיב לשמשון כחו שגבר להנקם מהם ונפשו לא חיה כי הוא היה ראוי לכך מצד התפתותו בדברים הפחותים האלה ולזה שאל שתמות נפשו עם פלשתים לפי שלא היה ראוי לו אז לעשות לו נס יותר גדול מזה והם היו ראוים ג''כ לזה מפני שהיו מיחסים זאת ההצלחה לאלהיהם :
<h2>שופטים פרק-יז</h2>
<h3>{א}</h3>
וַֽיְהִי־אִ֥ישׁ מֵֽהַר־אֶפְרָ֖יִם וּשְׁמ֥וֹ מִיכָֽיְהוּ׃
<b style="color: gray;">רש"י</b> ויהי איש מהר אפרים . אף על פי שנכתבו שתי פרשיות הללו בסוף הספר , של מיכה ושל פלגש בגבעה , בתחלת השופטים היה , בימי עתניאל בן קנז , שנאמר ( לקמן יח לא ) : וישימו להם את פסל מיכה וגו' כל ימי היות בית אלהים בשילה , למדנו שכל ימי שילה היה דמות של מיכה , ובפלגש בגבעה נאמר על יבוס שבירושלים ( שם יט יב ) : לא נסור אל עיר נכרי , למדנו שעדיין לא כבשו את ירושלים :
<b style="color: gray;">רלב"ג</b> עוד ספר שכבר היה איש מהר אפרים ושמו מיכיהו והנה אחשוב שכבר היה זה בימים הקדומים שלא היה שם שופט והיה זה בימי השעבוד אם קודם עתניאל בן קנז אם קודם אהוד אם קודם אחד מהבאים אחריהם והביאני לזה שאי איפשר לומר שהיה זה הענין בין שנות שמשון ובין שנות עלי לפי מה שהתבאר מדברינו הקודמים וכבר נבאר במה שאחר זה שראוי שיהיה כל זה הספור במה שבין מיתת יהושע ובין עתניאל בן קנז ואחשוב שנסמך זה הספור לשמשון שהיה משבט דן לספר מה שאירע על החטא לשבט דן על דבר פסל מיכה שהתמיד זמן ארוך מאד וכבר אמרו קצת המפרשים שהיה זה בשביל הסכמה מספר אלף ומאה כסף שבא בסיפור שמשון ודלילה ומספר אלף ומאה כסף שבא בסיפור מיכה ונוכל לומר לפי זה המאמר עוד שכבר היתה הסכמה אחרת בענין אלו הכספים והיא שמכל אחד מהם נמשך רע לדן כי כסף דלילה היה סבה אל שנפל שמשון ביד פלשתים ונקרו עיניו ונמשך לו המות בסבתו וכסף מיכה היה סבה שטעו בני דן בפסל ההוא זמן ארוך :
<h3>{ב}</h3>
וַיֹּ֣אמֶר לְאִמּ֡וֹ אֶלֶף֩ וּמֵאָ֨ה הַכֶּ֜סֶף אֲשֶׁ֣ר לֻֽקַּֽח־לָ֗ךְ (ואתי) [וְאַ֤תְּ] אָלִית֙ וְגַם֙ אָמַ֣רְתְּ בְּאָזְנַ֔י הִנֵּֽה־הַכֶּ֥סֶף אִתִּ֖י אֲנִ֣י לְקַחְתִּ֑יו וַתֹּ֣אמֶר אִמּ֔וֹ בָּר֥וּךְ בְּנִ֖י לַיהוָֽה׃
<b style="color: gray;">רש"י</b> אשר לקח לך . אשר נגנב ממך , ויש לו דומה ( שמואל א כא ו ) : כי אשה עצורה לנו , עצורה ממנו : ואת אלית . קללת כל מי שגנבו , וגם אמרת הקללה באזני : הנה הכסף . אני מודה לך עליו שהוא בידי שאני לקחתיו :
<b style="color: gray;">מצודת דוד</b> לקח לך . נלקח ממך בגנבה : ואת אלית . קללת את הגנב : וגם אמרת באזני . אמרת הקללה באזני כאלו חשדת אותי ואמרת שהכסף הוא אתי : אני לקחתיו . עתה מודה אני שלקחתיו אני : ברוך בני לה' . רצה לומר , הקללות שקללתי לא יחולו בך , אך ברוך תהיה הואיל והודית :
<b style="color: gray;">מצודת ציון</b> אלית . מלשון אלה וקללה :
<b style="color: gray;">רלב"ג</b> והנה ספר שכבר אמר מיכה לאמו אלף ומאה סלעין כסף אשר לוקח לך ואת קללת כל מי שלקחו אם לא ישיבנו לך וגם אמרת זה באזני ולזה הוכרחתי להגיד לך שאני לקחתיו והוא אתי :
<h3>{ג}</h3>
וַיָּ֛שֶׁב אֶת־אֶֽלֶף־וּמֵאָ֥ה הַכֶּ֖סֶף לְאִמּ֑וֹ וַתֹּ֣אמֶר אִמּ֡וֹ הַקְדֵּ֣שׁ הִקְדַּ֣שְׁתִּי אֶת־הַכֶּסֶף֩ לַיהוָ֨ה מִיָּדִ֜י לִבְנִ֗י לַֽעֲשׂוֹת֙ פֶּ֣סֶל וּמַסֵּכָ֔ה וְעַתָּ֖ה אֲשִׁיבֶ֥נּוּ לָֽךְ׃
<b style="color: gray;">רש"י</b> וישב את אלף ומאה הכסף לאמו . אמר להחזירו לה , ובמקום שהוא שם הרי הוא ברשותך : הקדש הקדשתי את הכסף מידי לבני . קבלתי עלי למסרו מידי לידך לשם דמות ומסכה , תנהו לי עתה ומידי אני אשיבנו אליך . יש אומרים שהאשה הזאת היא דלילה , לפי שכתוב ( לעיל טז ה ) : אלף ומאה כסף , וטעות הוא בידם , שהרבה שנים קדם מיכה לשמשון , אך הפרשיות נסמכו על הכסף הרע ששוה כאן וכאן , וכסף של פורענות היו שניהם :
<b style="color: gray;">מצודת דוד</b> הקדש הקדשתי . בהיותו עוד גנוב , הקדשתיו באם ימצא הגנב : מידי לבני . לתנם מידי ליד בני , לעשות מהם דמות ומסכה ( ולא היתה עבודה זרה ממש , אבל עשויה היא למחשבות אחרים להוריד עליה כחות עליונות להיות אמצעי , ולפי הטעות אמרה לה' ) : ועתה . הואיל ונמצא הכסף , משיבה אני אותו לך , ונתנה הכסף לבנה :
<b style="color: gray;">מצודת ציון</b> פסל ומסכה . 'פסל' , דמות עבודה זרה הנעשה במלאכת יד , 'ומסכה' , עבודה זרה על ידי יציקת המתכת :
<b style="color: gray;">רלב"ג</b> והשיב הכסף לאמו ואמרה לו אמו הקדש הקדשתי הכסף לי מידי לבני לעשות פסל ומסכה אשר היו צורות שיטעו בהן האנשים אז ויחשבו שיהיה בהם כח להגיד העתידות מצד עוררם כח הדמיוני וידמה שלזאת הסבה עשאו תחלה לא לשם ע''ג ויורה על זה מה שאמרה הקדשתי הכסף לה' , והנה השיבה לו אמו הכסף והוא השיב אותו שנית לאמו ועשתה ממנו פסל ומסכה והיה בבית מיכיהו כדי שיגיד לו העתידות לפי מחשבתם :
<h3>{ד}</h3>
וַיָּ֥שֶׁב אֶת־הַכֶּ֖סֶף לְאִמּ֑וֹ וַתִּקַּ֣ח אִמּוֹ֩ מָאתַ֨יִם כֶּ֜סֶף וַתִּתְּנֵ֣הוּ לַצּוֹרֵ֗ף וַֽיַּעֲשֵׂ֙הוּ֙ פֶּ֣סֶל וּמַסֵּכָ֔ה וַיְהִ֖י בְּבֵ֥ית מִיכָֽיְהוּ׃
<b style="color: gray;">מצודת דוד</b> וישב . חזר הבן והשיב הכסף לאמו , כאומר , הואיל ויצאה הגנבה מתחת ידי , לא אשוב עוד לקחתה : ותקח אמו . וכשקבלה שוב את הכסף , נתנה לצורף מאתים בשכר פעולתו , ומתשע המאות נעשה הדמות ומסכה :
<h3>{ה}</h3>
וְהָאִ֣ישׁ מִיכָ֔ה ל֖וֹ בֵּ֣ית אֱלֹהִ֑ים וַיַּ֤עַשׂ אֵפוֹד֙ וּתְרָפִ֔ים וַיְמַלֵּ֗א אֶת־יַ֤ד אַחַד֙ מִבָּנָ֔יו וַיְהִי־ל֖וֹ לְכֹהֵֽן׃
<b style="color: gray;">רש"י</b> בית אלהים . בית עבודה זרה , וכן כל 'אלהים' האמורים בפרשה זו חול , חוץ מזה ( להלן יח לא ) : כל ימי היות בית אלהים בשילה ( שבועות לה ב ) : וימלא את יד אחד . חנכו לעבודת הדמות להיות כהן לפניו , כל חינוך דבר שאדם נכנס בו לשם גדולה קרוי מילוי ידים , רישוושטי''ר בלע''ז ; וכשנותנין פקידות לאדם , קורין למתן רישוישטי''ר בלע''ז :
<b style="color: gray;">מצודת דוד</b> לו בית אלהים . היה לו בית מוכן לעבודת הדמות , ולזה שמה אמו את הדמות ומסכה בביתו : ויעש אפוד ותרפים . את אלה עשה משלו , מלבד הדמות ומסכה אשר משל אמו : וימלא . מיכה חנך אחד מבניו לכהן לפניו ולעשות עבודת הדמות :
<b style="color: gray;">מצודת ציון</b> אפוד . עשוי בדמות אפוד שבמקדש : ותרפים . עשויים הם בצורת אדם ומדברים על ידי קסם : וימלא . ענין חנוך , כמו ( שמות כט ט ) ומלאת יד אהרן . ( ז ) גר . דר :
<b style="color: gray;">רלב"ג</b> וכבר עשה מיכה לו בית מיוחד לזה הפסל והמסכה ועשה מהם אפוד ותרפים וקראו אותו בית אלהים לחשבו כי שכינתו תשרה שם ומלא יד אחד מבניו להיות לכהן לשאול לו העתידות :
<h3>{ו}</h3>
בַּיָּמִ֣ים הָהֵ֔ם אֵ֥ין מֶ֖לֶךְ בְּיִשְׂרָאֵ֑ל אִ֛ישׁ הַיָּשָׁ֥ר בְּעֵינָ֖יו יַעֲשֶֽׂה׃
<b style="color: gray;">מצודת דוד</b> אין מלך בישראל . ולזה עשה כל איש הישר בעיניו , ולא היה מי שימחה ביד מיכה , וכתב ב'סדר עולם' ( פרק יב ) שזה היה , בימי כושן רשעתים , קודם שעמד עתניאל :
<b style="color: gray;">רלב"ג</b> אין מלך בישראל וגו' . וסיפר זה כי אולי היה זה סבה להעשות זה הפסל ולזה ראוי שנאמר שזה היה אחר המלך שהיה מונע אותם מזה אם הוא חי והוא יהושע לפי מה שאחשוב שהזהיר ישראל על זה כדי לבער ע''ג כי גם עלי שהיה נכבד מכל אשר לפניו מהשופטים לא בערו בימיו הבעלים והעשתרות עד שבא שמואל ובערם כמו שמספר בספר שמואל ולזה ארך עליו פסל מיכה עד מות עלי כמו שיבא אחר זה ולזה ידמה שהיה זה הענין אחר מות יהושע וקודם ממשלת עתניאל בן קנז ויורה על זה עוד שכבר זכר בזה הספור ששבט הדני היה מבקש לו נחלה לשבת בימים ההם וזה היה אחרי מות יהושע כי אז השתדלו השבטים להלחם כל אחד בגבולו כמו שנתבאר בראש זה הספר ששאלו ישראל מי יעלה לנו תחלה להלחם בכנעני :
<h3>{ז}</h3>
וַיְהִי־נַ֗עַר מִבֵּ֥ית לֶ֙חֶם֙ יְהוּדָ֔ה מִמִּשְׁפַּ֖חַת יְהוּדָ֑ה וְה֥וּא לֵוִ֖י וְה֥וּא גָֽר־שָֽׁם׃
<b style="color: gray;">רש"י</b> ממשפחת יהודה . והוא לוי מן האם . ורבותינו אמרו ( בבא בתרא קט ב ) : לפי שעשה מעשה מנשה שבא מיהודה , קראו ממשפחת יהודה , והוא לוי בן גרשום בן משה רבינו היה , כמו שמפורש בענין ( לקמן יח ל ) : ויהונתן בן גרשום וגו' :
<b style="color: gray;">מצודת דוד</b> מבית לחם יהודה . לפי שגם בנחלת זבולון היתה עיר הקרויה גם כן בית לחם , כמו שכתוב ביהושע ( יט טו ) , לזה אמר 'מבית לחם יהודה' ; ולתוספת ביאור אמר 'ממשפחת יהודה' , ורצה לומר , העיר בית לחם היתה מנחלת משפחת יהודה : והוא לוי . הנער היה לוי והיה גר בבית לחם :
<b style="color: gray;">רלב"ג</b> עוד ספר שכבר היה נער ממקום שנקרא בית לחם יהודה והיה המקום ההוא ממשפחת יהודה והוא לוי והוא גר שם . והנה משך לבו של מיכה אליו שיהיה לו לכהן בביתו לשאול העתידות באמצעות הפסל והתרפים שהיה משתמש בהם להתבודד הכח הדמיוני מבין שאר הכחות לא שהפסל והתרפים ידברו חלילה ועכ''ז הנה התרפים דברו און על הרוב כי אין כח בקסם להודעת העתידות באמת כמו שביארתי בספר מלחמת ה' :
<h3>{ח}</h3>
וַיֵּ֨לֶךְ הָאִ֜ישׁ מֵהָעִ֗יר מִבֵּ֥ית לֶ֙חֶם֙ יְהוּדָ֔ה לָג֖וּר בַּאֲשֶׁ֣ר יִמְצָ֑א וַיָּבֹ֧א הַר־אֶפְרַ֛יִם עַד־בֵּ֥ית מִיכָ֖ה לַעֲשׂ֥וֹת דַּרְכּֽוֹ׃
<b style="color: gray;">רש"י</b> לעשות דרכו . דרך הליכתו :
<b style="color: gray;">מצודת דוד</b> באשר ימצא . מקום נאות וכשר להחיות נפשו : לעשות דרכו . ללכת לדרכו דרך בה :
<h3>{ט}</h3>
וַיֹּאמֶר־ל֥וֹ מִיכָ֖ה מֵאַ֣יִן תָּב֑וֹא וַיֹּ֨אמֶר אֵלָ֜יו לֵוִ֣י אָנֹ֗כִי מִבֵּ֥ית לֶ֙חֶם֙ יְהוּדָ֔ה וְאָנֹכִ֣י הֹלֵ֔ךְ לָג֖וּר בַּאֲשֶׁ֥ר אֶמְצָֽא׃
<b style="color: gray;">רש"י</b> באשר אמצא . פרנסתי להשתכר :
<b style="color: gray;">מצודת דוד</b> לוי אנכי . כאומר , נכון אני ללמוד ולהורות , כמו שכתוב בשבט לוי ( דברים לג י ) , יורו משפטיך ליעקב וכו' :
<h3>{י}</h3>
וַיֹּאמֶר֩ ל֨וֹ מִיכָ֜ה שְׁבָ֣ה עִמָּדִ֗י וֶֽהְיֵה־לִי֮ לְאָ֣ב וּלְכֹהֵן֒ וְאָנֹכִ֨י אֶֽתֶּן־לְךָ֜ עֲשֶׂ֤רֶת כֶּ֙סֶף֙ לַיָּמִ֔ים וְעֵ֥רֶךְ בְּגָדִ֖ים וּמִחְיָתֶ֑ךָ וַיֵּ֖לֶךְ הַלֵּוִֽי׃
<b style="color: gray;">רש"י</b> לימים . לסוף שנה : וערך בגדים . זוג חליפת בגדים שהם ערך וסדר לכל בני אדם כפי הראוי להם לשנה : וערך בגדים . אפרליימנ''ט בלע''ז : ומחיתך . ומזונותיך : וילך הלוי . אחר עצתו :
<b style="color: gray;">מצודת דוד</b> לאב . רצה לומר , למורה ולמלמד : וערך בגדים . רצה לומר , בגדים כסדר הצריך : וילך הלוי . הלך אחר דבר מיכה ועצתו :
<b style="color: gray;">מצודת ציון</b> לימים . לשנה , כמו ( ויקרא כב כט ) ימים תהיה גאלתו : וערך . מענין סדור , כמו ( שמות מ כג ) ערך לחם : ומחיתך . פרנסה , הצורך לחיי האדם :
<h3>{יא}</h3>
וַיּ֥וֹאֶל הַלֵּוִ֖י לָשֶׁ֣בֶת אֶת־הָאִ֑ישׁ וַיְהִ֤י הַנַּ֙עַר֙ ל֔וֹ כְּאַחַ֖ד מִבָּנָֽיו׃
<b style="color: gray;">מצודת דוד</b> כאחד מבניו . אשר מלא ידיו מאז לכהן :
<b style="color: gray;">מצודת ציון</b> ויואל . ורצה , כמו ( שמות ב כא ) ויואל משה :
<h3>{יב}</h3>
וַיְמַלֵּ֤א מִיכָה֙ אֶת־יַ֣ד הַלֵּוִ֔י וַיְהִי־ל֥וֹ הַנַּ֖עַר לְכֹהֵ֑ן וַיְהִ֖י בְּבֵ֥ית מִיכָֽה׃
<b style="color: gray;">מצודת דוד</b> וימלא מיכה . מוסב למעלה ( פסוק יא ) , שאמר שהיה לו כאחד מבניו , כי מלא ידיו לכהן :
<h3>{יג}</h3>
וַיֹּ֣אמֶר מִיכָ֔ה עַתָּ֣ה יָדַ֔עְתִּי כִּֽי־יֵיטִ֥יב יְהוָ֖ה לִ֑י כִּ֧י הָיָה־לִ֛י הַלֵּוִ֖י לְכֹהֵֽן׃
<b style="color: gray;">מצודת דוד</b> עתה ידעתי . כי בעוד היות בני לכהן , היה שלא כדת , כי הכהן ראוי להיות מבני לוי , אבל עתה ייטיב לי ה' כי היה לי הלוי לכהן , והרי הוא הכהן ממש :
<h2>שופטים פרק-יח</h2>
<h3>{א}</h3>
בַּיָּמִ֣ים הָהֵ֔ם אֵ֥ין מֶ֖לֶךְ בְּיִשְׂרָאֵ֑ל וּבַיָּמִ֣ים הָהֵ֗ם שֵׁ֣בֶט הַדָּנִ֞י מְבַקֶּשׁ־ל֤וֹ נַֽחֲלָה֙ לָשֶׁ֔בֶת כִּי֩ לֹֽא־נָ֨פְלָה לּ֜וֹ עַד־הַיּ֥וֹם הַה֛וּא בְּתוֹךְ־שִׁבְטֵ֥י יִשְׂרָאֵ֖ל בְּנַחֲלָֽה׃
<b style="color: gray;">רש"י</b> כי לא נפלה לו . ירושה כפי הראוי להם בארץ מכובשת , כמו שנאמר ביהושע ( יט מז ) : ויצא גבול בני דן מהם , ואף מכאן יש ללמוד שהיה מעשה זה בתחלת השופטים מיד :
<b style="color: gray;">מצודת דוד</b> אין מלך . כי אם היה מלך , היה הוא לוחם מלחמות העם עם כל עמו ולא שבט לבד : כי לא נפלה לו . להיות בה די צרכו : עד היום ההוא . עד אשר כבש לעצמו מחוץ לגבול ארץ ישראל : בתוך שבטי וגו' . מוסב למעלה , לומר לא נפלה לו די צרכו בהנחלה הנחלקת לו בתוך שבטי ישראל :
<b style="color: gray;">רלב"ג</b> וספר שכבר היה שבט הדני מבקש נחלה לשבת בה ושלחו מרגלים לעיר ליש לרגל הארץ שנפלה בגורלם ועברו דרך בית מיכה והכירו הנער הלוי ושאלו לו התצליח דרכם וענה להם על צד הקסם באמצעות הפסל והתרפים שכבר הצליח דרכם :
<h3>{ב}</h3>
וַיִּשְׁלְח֣וּ בְנֵי־דָ֣ן ׀ מִֽמִּשְׁפַּחְתָּ֡ם חֲמִשָּׁ֣ה אֲנָשִׁ֣ים מִקְצוֹתָם֩ אֲנָשִׁ֨ים בְּנֵי־חַ֜יִל מִצָּרְעָ֣ה וּמֵֽאֶשְׁתָּאֹ֗ל לְרַגֵּ֤ל אֶת־הָאָ֙רֶץ֙ וּלְחָקְרָ֔הּ וַיֹּאמְר֣וּ אֲלֵהֶ֔ם לְכ֖וּ חִקְר֣וּ אֶת־הָאָ֑רֶץ וַיָּבֹ֤אוּ הַר־אֶפְרַ֙יִם֙ עַד־בֵּ֣ית מִיכָ֔ה וַיָּלִ֖ינוּ שָֽׁם׃
<b style="color: gray;">מצודת דוד</b> ממשפחתם . אחד מכל משפחה : מקצותם . מהקצינים שבהם , וכאשר שלח משה נשיאי העדה : מצרעה ומאשתאול . מנחלת יהודה היו ( יהושע טו לג ) , ובני דן ישבו בהם כגרים : את הארץ . היא 'ליש' האמור בענין ( להלן פסוק ז ) : עד בית מיכה . סמוך לבית מיכה :
<b style="color: gray;">מצודת ציון</b> מקצותם . מלשון קצין , כמו ( במדבר יא יא ) ותאכל בקצה המחנה , ואמרו רבותינו זכרונם לברכה ( ספרי בהעלותך פה ) בקצינים שבמחנה : לרגל . לחפש , וכן ( דברים א כד ) וירגלו אותה :
<h3>{ג}</h3>
הֵ֚מָּה עִם־בֵּ֣ית מִיכָ֔ה וְהֵ֣מָּה הִכִּ֔ירוּ אֶת־ק֥וֹל הַנַּ֖עַר הַלֵּוִ֑י וַיָּס֣וּרוּ שָׁ֗ם וַיֹּ֤אמְרוּ לוֹ֙ מִֽי־הֱבִיאֲךָ֣ הֲלֹ֔ם וּמָֽה־אַתָּ֥ה עֹשֶׂ֛ה בָּזֶ֖ה וּמַה־לְּךָ֥ פֹֽה׃
<b style="color: gray;">רש"י</b> מי הביאך הלם . יש כאן תמיהות הרבה , ( בבא בתרא קי ב ) לא מזרעו של משה רבינו אתה , שנאמר בו ( שמות ג ה ) : אל תקרב הלם , ( שם ד יא ) : מי שם פה לאדם , ( שם שם ב ) : מה זה בידך :
<b style="color: gray;">מצודת דוד</b> המה עם בית מיכה . כשהמה היו סמוך לבית מיכה , הכירו את קול הנער בדברו עם מי : שם . אל הבית : מי הביאך וגו' . רצה לומר , אצל מי אתה ומה מלאכתך , ומה הניתן לך בשכרך :
<b style="color: gray;">מצודת ציון</b> הלם . לפה , כמו ( שמות ג ה ) אל תקרב הלם :
<h3>{ד}</h3>
וַיֹּ֣אמֶר אֲלֵהֶ֔ם כָּזֹ֣ה וְכָזֶ֔ה עָ֥שָׂה לִ֖י מִיכָ֑ה וַיִּשְׂכְּרֵ֕נִי וָאֱהִי־ל֖וֹ לְכֹהֵֽן׃
<b style="color: gray;">מצודת דוד</b> כזה וכזה . סיפר להם כל המאורע :
<h3>{ה}</h3>
וַיֹּ֥אמְרוּ ל֖וֹ שְׁאַל־נָ֣א בֵאלֹהִ֑ים וְנֵ֣דְעָ֔ה הֲתַצְלִ֣יחַ דַּרְכֵּ֔נוּ אֲשֶׁ֥ר אֲנַ֖חְנוּ הֹלְכִ֥ים עָלֶֽיהָ׃
<b style="color: gray;">רש"י</b> שאל נא באלהים . בתרפים שמדברים על ידי מכשפות :
<b style="color: gray;">מצודת דוד</b> שאל נא . כי טעו וחשבו שיש בו ממש להוריד על עצמו כחות עליונות ולהגיד עתידות :
<h3>{ו}</h3>
וַיֹּ֧אמֶר לָהֶ֛ם הַכֹּהֵ֖ן לְכ֣וּ לְשָׁל֑וֹם נֹ֣כַח יְהוָ֔ה דַּרְכְּכֶ֖ם אֲשֶׁ֥ר תֵּֽלְכוּ־בָֽהּ׃
<b style="color: gray;">רש"י</b> נוכח ה' דרככם . נוכח הקדוש ברוך הוא גלוי , כי זה אין בו ממש :
<b style="color: gray;">מצודת דוד</b> ויאמר להם . אחר ששאל , אמר להם דרככם הוא מול ה' להשגיח בה ולהצליח אתכם :
<b style="color: gray;">מצודת ציון</b> נכח . נגד :
<h3>{ז}</h3>
וַיֵּלְכוּ֙ חֲמֵ֣שֶׁת הָאֲנָשִׁ֔ים וַיָּבֹ֖אוּ לָ֑יְשָׁה וַיִּרְא֣וּ אֶת־הָעָ֣ם אֲשֶׁר־בְּקִרְבָּ֣הּ יוֹשֶֽׁבֶת־לָ֠בֶטַח כְּמִשְׁפַּ֨ט צִדֹנִ֜ים שֹׁקֵ֣ט ׀ וּבֹטֵ֗חַ וְאֵין־מַכְלִ֨ים דָּבָ֤ר בָּאָ֙רֶץ֙ יוֹרֵ֣שׁ עֶ֔צֶר וּרְחֹקִ֥ים הֵ֙מָּה֙ מִצִּ֣דֹנִ֔ים וְדָבָ֥ר אֵין־לָהֶ֖ם עִם־אָדָֽם׃
<b style="color: gray;">רש"י</b> ואין מכלים דבר . אין אחד מהם צריך לחבירו שיחזירנו ריקם ויכלימנו , כמו שנאמר בסוף הענין ( פסוק י ) : אין מחסור כל דבר , כך שמעתי : יורש עצר . יורשים מועטים , שאם יהרגו את אלו , אין עוד עוררין נלחמים עם המחזיקים בנחלה : ורחוקים המה . מעזרת צידונים : ודבר אין להם עם אדם . שום ברית כרותה שיבאו לעזרתם לעת הצורך :
<b style="color: gray;">מצודת דוד</b> יושבת לבטח . רצה לומר , אינם נשמרים ממלחמה , והיא כדרך צידון היושב שוקט ובוטח ואינו נשמר ממלחמה : ואין מכלים . אין בארץ מי שיכלים אפילו בדבור , כי לא הורגלו במלחמה וקטטה : יורש עצר . יורש ארצם עצור מהם , רצה לומר , אין להם יורש ארצם ללחום לאחר זה בעבור הארץ : ורחוקים המה . ונכבש הארץ עד לא יהיה נשמע להם ( ואולי היה מדרך צידונים לעמוד בעזרת כל נרדף ) : ודבר אין להם . אין להם ברית כרותה עם מי לשיבוא בעזרתם :
<b style="color: gray;">מצודת ציון</b> לישה . הוא 'לשם' האמור ביהושע ( יט מז ) ובשתי השמות היתה נקראת : שקט . יושב במנוחה : עצר . ענין מניעה , כמו ( שמואל א כא ו ) אשה עצורה לנו :
<b style="color: gray;">רלב"ג</b> והנה באו המרגלים לעיר ליש ומצאו העם אשר בה שוקט ובוטח לא היו יראים ממלחמה ולזה לא היו שומרים בשער העיר לשמור העיר שלא יכנסו בה אויבים , ולא היה בארץ ההיא מכלים דבר שיהיה יורש המלוכה והוא המושל שהוא מכלים בתוכחתו החוטאים , ומלת עצר הוא מענין זה יעצוו בעמי ויהיה הרצון בזה שלא היתה הממשלה הזאת באה מהאב לבנו וזה ממה שימנע המנהיג ההוא מלמסור עצמו לסכנה בעבור שמירת הגוים שהם אינם לו ולזרעו וראוי עוד שהם רחוקים מצידונים שיעזרום כשידעו דבר המלחמה ולזה הוא מבואר שטרם שתגיע הידיעה לצידונים תשלם לבני דן הורשת העיר ההיא :
<h3>{ח}</h3>
וַיָּבֹ֙אוּ֙ אֶל־אֲחֵיהֶ֔ם צָרְעָ֖ה וְאֶשְׁתָּאֹ֑ל וַיֹּאמְר֥וּ לָהֶ֛ם אֲחֵיהֶ֖ם מָ֥ה אַתֶּֽם׃
<b style="color: gray;">רש"י</b> מה אתם . כלומר מה אתם משיבים דבר , מה מצאתם במקום שנפל לנו גורלנו , מה העם , החזק הוא הרפה :
<b style="color: gray;">מצודת דוד</b> צרעה וגו' . אל צרעה וכו' : מה אתם . רצה לומר , מה אתם משיבים , ומעניינו תבין חסרונו :
<h3>{ט}</h3>
וַיֹּאמְר֗וּ ק֚וּמָה וְנַעֲלֶ֣ה עֲלֵיהֶ֔ם כִּ֤י רָאִ֙ינוּ֙ אֶת־הָאָ֔רֶץ וְהִנֵּ֥ה טוֹבָ֖ה מְאֹ֑ד וְאַתֶּ֣ם מַחְשִׁ֔ים אַל־תֵּעָ֣צְל֔וּ לָלֶ֥כֶת לָבֹ֖א לָרֶ֥שֶׁת אֶת־הָאָֽרֶץ׃
<b style="color: gray;">רש"י</b> ואתם מחשים . מתעצלים :
<b style="color: gray;">מצודת דוד</b> ואתם מחשים . רצה לומר , אתם היו מחשים לבל יודע לאיש פן יקדמנו מי משבט אחר , ואל תעצלו ללכת וכו' , כי עם כל זה פן יודע למי :
<b style="color: gray;">מצודת ציון</b> מחשים . שותקים , כמו ( קהלת ג ז ) עת לחשות :
<h3>{י}</h3>
כְּבֹאֲכֶ֞ם תָּבֹ֣אוּ ׀ אֶל־עַ֣ם בֹּטֵ֗חַ וְהָאָ֙רֶץ֙ רַחֲבַ֣ת יָדַ֔יִם כִּֽי־נְתָנָ֥הּ אֱלֹהִ֖ים בְּיֶדְכֶ֑ם מָקוֹם֙ אֲשֶׁ֣ר אֵֽין־שָׁ֣ם מַחְס֔וֹר כָּל־דָּבָ֖ר אֲשֶׁ֥ר בָּאָֽרֶץ׃
<b style="color: gray;">מצודת דוד</b> כבואכם . כאשר תבואו , אז מיד תבואו אל עם בוטח , רצה לומר , לא תצטרכו ללכת דרך אשר תמצא אתכם בה מלחמה : רחבת ידים . מקום רחב להחזיק את כולכם כאשר יתן ה' אותה בידכם : אין שם מחסור וגו' . רצה לומר , עם שאינה מארץ ישראל , מכל מקום אין נחסר בה ממה שיש בארץ ישראל ; או רצה לומר , לא נחסר בה מכל דבר שיש בעולם :
<b style="color: gray;">מצודת ציון</b> כי . אם : כל דבר . בשום דבר :
<h3>{יא}</h3>
וַיִּסְע֤וּ מִשָּׁם֙ מִמִּשְׁפַּ֣חַת הַדָּנִ֔י מִצָּרְעָ֖ה וּמֵאֶשְׁתָּאֹ֑ל שֵֽׁשׁ־מֵא֣וֹת אִ֔ישׁ חָג֖וּר כְּלֵ֥י מִלְחָמָֽה׃
<h3>{יב}</h3>
וַֽיַּעֲל֗וּ וַֽיַּחֲנ֛וּ בְּקִרְיַ֥ת יְעָרִ֖ים בִּֽיהוּדָ֑ה עַל־כֵּ֡ן קָרְאוּ֩ לַמָּק֨וֹם הַה֜וּא מַחֲנֵה־דָ֗ן עַ֚ד הַיּ֣וֹם הַזֶּ֔ה הִנֵּ֕ה אַחֲרֵ֖י קִרְיַ֥ת יְעָרִֽים׃
<b style="color: gray;">מצודת דוד</b> בקרית יערים . רצה לומר , סמוך לה : למקום ההוא . מקום החניה : אחרי . לא לצד צרעה ואשתאול שבדן , כי אם מהעבר מזה ( והיא בין צרעה ואשתאול שהיו בנחלת יהודה ) :
<h3>{יג}</h3>
וַיַּעַבְר֥וּ מִשָּׁ֖ם הַר־אֶפְרָ֑יִם וַיָּבֹ֖אוּ עַד־בֵּ֥ית מִיכָֽה׃
<h3>{יד}</h3>
וַֽיַּעֲנ֞וּ חֲמֵ֣שֶׁת הָאֲנָשִׁ֗ים הַהֹלְכִים֮ לְרַגֵּל֮ אֶת־הָאָ֣רֶץ לַיִשׁ֒ וַיֹּֽאמְרוּ֙ אֶל־אֲחֵיהֶ֔ם הַיְדַעְתֶּ֗ם כִּ֠י יֵ֣שׁ בַּבָּתִּ֤ים הָאֵ֙לֶּה֙ אֵפ֣וֹד וּתְרָפִ֔ים וּפֶ֖סֶל וּמַסֵּכָ֑ה וְעַתָּ֖ה דְּע֥וּ מַֽה־תַּעֲשֽׂוּ׃
<b style="color: gray;">מצודת דוד</b> ההולכים לרגל . אשר הלכו מקודם לרגל : הידעתם . רצה לומר , וכי ידעתם , הלא אינכם יודעים אשר נגד לכם יש כאן אפוד וכו' : דעו מה תעשו . רצה לומר , הכינו עצמכם ולקחתם :
<b style="color: gray;">מצודת ציון</b> ויענו . הוא תחלת הדבור , כמו ( דברים כו ה ) וענית ואמרת :
<b style="color: gray;">רלב"ג</b> והנה ליש הוא לשם הנזכר בספר יהושע והעד שכבר אמר ג''כ שם שכבר קראו שם העיר דן כשם דן אביהם כמו שנאמר בזה המקום :
<h3>{טו}</h3>
וַיָּס֣וּרוּ שָׁ֔מָּה וַיָּבֹ֛אוּ אֶל־בֵּֽית־הַנַּ֥עַר הַלֵּוִ֖י בֵּ֣ית מִיכָ֑ה וַיִּשְׁאֲלוּ־ל֖וֹ לְשָׁלֽוֹם׃
<b style="color: gray;">מצודת דוד</b> ויסורו שמה . המרגלים הלכו לבית מיכה : בית מיכה . אשר היה בבית מיכה :
<h3>{טז}</h3>
וְשֵׁשׁ־מֵא֣וֹת אִ֗ישׁ חֲגוּרִים֙ כְּלֵ֣י מִלְחַמְתָּ֔ם נִצָּבִ֖ים פֶּ֣תַח הַשָּׁ֑עַר אֲשֶׁ֖ר מִבְּנֵי־דָֽן׃
<b style="color: gray;">מצודת דוד</b> חגורים . כשהם חגורים וכו' : אשר מבני דן . מוסב על 'שש מאות איש' :
<h3>{יז}</h3>
וַֽיַּעֲל֞וּ חֲמֵ֣שֶׁת הָאֲנָשִׁ֗ים הַהֹלְכִים֮ לְרַגֵּ֣ל אֶת־הָאָרֶץ֒ בָּ֣אוּ שָׁ֔מָּה לָקְח֗וּ אֶת־הַפֶּ֙סֶל֙ וְאֶת־הָ֣אֵפ֔וֹד וְאֶת־הַתְּרָפִ֖ים וְאֶת־הַמַּסֵּכָ֑ה וְהַכֹּהֵ֗ן נִצָּב֙ פֶּ֣תַח הַשַּׁ֔עַר וְשֵׁשׁ־מֵא֣וֹת הָאִ֔ישׁ הֶחָג֖וּר כְּלֵ֥י הַמִּלְחָמָֽה׃
<b style="color: gray;">מצודת דוד</b> ויעלו . כי המרגלים חזרו עם הלוי אל השש מאות איש , ובדבר הלוי עמהם עלו המרגלים מהם , ושבו ובאו לבית הלוי ולקחו את הפסל וכו' : והכהן . הלוי הזה העשוי לכהן , היה 'נצב פתח השער' וכו' :
<b style="color: gray;">רלב"ג</b> וספר כי מידי עברם עברו בית מיכה חמשת המרגלים ולקחו הפסל והמסכה והאפוד והתרפים מבית מיכה ופתו הנער הלוי ולקחוהו עמם והיה לאב ולכהן לכל שבט דן והיו שם פתח השער שש מאות איש חגור כלי מלחמה משבט דן :
<h3>{יח}</h3>
וְאֵ֗לֶּה בָּ֚אוּ בֵּ֣ית מִיכָ֔ה וַיִּקְחוּ֙ אֶת־פֶּ֣סֶל הָאֵפ֔וֹד וְאֶת־הַתְּרָפִ֖ים וְאֶת־הַמַּסֵּכָ֑ה וַיֹּ֤אמֶר אֲלֵיהֶם֙ הַכֹּהֵ֔ן מָ֥ה אַתֶּ֖ם עֹשִֽׂים׃
<b style="color: gray;">מצודת דוד</b> ואלה . המרגלים באו אז לבית מיכה ולקחו את פסל וכו' , ולא היה אז הכהן בביתו : ויאמר אליהם הכהן . כאשר באו אל המחנה ובידם הפסל וכו' , אמר להם , מה אתם עושים , רצה לומר , למה תקחום :
<h3>{יט}</h3>
וַיֹּאמְרוּ֩ ל֨וֹ הַחֲרֵ֜שׁ שִֽׂים־יָדְךָ֤ עַל־פִּ֙יךָ֙ וְלֵ֣ךְ עִמָּ֔נוּ וֶֽהְיֵה־לָ֖נוּ לְאָ֣ב וּלְכֹהֵ֑ן הֲט֣וֹב ׀ הֱיוֹתְךָ֣ כֹהֵ֗ן לְבֵית֙ אִ֣ישׁ אֶחָ֔ד א֚וֹ הֱיוֹתְךָ֣ כֹהֵ֔ן לְשֵׁ֥בֶט וּלְמִשְׁפָּחָ֖ה בְּיִשְׂרָאֵֽל׃
<b style="color: gray;">מצודת דוד</b> שים ידך על פיך . לסתמו לבל ישמע קולך : והיה לנו . ותהיה לנו למורה ולמלמד : הטוב . וכי טוב יותר להיות 'כהן לבית איש אחד' , או טוב יותר להיות כהן 'לשבט בישראל' , ואם כן הלא לטובה יחשב לך :
<b style="color: gray;">מצודת ציון</b> החרש . שתוק , כמו ( במדבר ל ה ) והחריש לה : לשבט ולמשפחה . המה שמות מורדפים , כי גם השבט יקרא משפחה :
<h3>{כ}</h3>
וַיִּיטַב֙ לֵ֣ב הַכֹּהֵ֔ן וַיִּקַּח֙ אֶת־הָ֣אֵפ֔וֹד וְאֶת־הַתְּרָפִ֖ים וְאֶת־הַפָּ֑סֶל וַיָּבֹ֖א בְּקֶ֥רֶב הָעָֽם׃
<b style="color: gray;">מצודת דוד</b> וייטב לב הכהן . הוטב בלבו דבריהם , ויקח מידם את האפוד וכו' לשאת אותם בעצמו , ובא בקרבם ללכת באשר ילכו :
<h3>{כא}</h3>
וַיִּפְנ֖וּ וַיֵּלֵ֑כוּ וַיָּשִׂ֨ימוּ אֶת־הַטַּ֧ף וְאֶת־הַמִּקְנֶ֛ה וְאֶת־הַכְּבוּדָּ֖ה לִפְנֵיהֶֽם׃
<b style="color: gray;">רש"י</b> ואת הכבודה . משאות , כל דבר שהוא כבד בהליכתו שאינו יכול לרוץ אם ירדפו בני המקום אחריהם : הכבודה . פיזנטו''מא בלע''ז :
<b style="color: gray;">מצודת דוד</b> ויפנו . מן המקום ההוא והלכו לדרכם : את הטף וגו' . מה שהביאו עמהם מביתם : לפניהם . בחשבם פן ירדפו בני העיר אחריהם וילחמו הגברים עמהם , והטף וכו' ילכו לדרכם בעודם נלחמים :
<b style="color: gray;">מצודת ציון</b> הכבודה . הדבר שתנועתו כבדה ומתאחר ללכת :
<h3>{כב}</h3>
הֵ֥מָּה הִרְחִ֖יקוּ מִבֵּ֣ית מִיכָ֑ה וְהָאֲנָשִׁ֗ים אֲשֶׁ֤ר בַּבָּתִּים֙ אֲשֶׁר֙ עִם־בֵּ֣ית מִיכָ֔ה נִֽזְעֲק֔וּ וַיַּדְבִּ֖יקוּ אֶת־בְּנֵי־דָֽן׃
<b style="color: gray;">מצודת דוד</b> הרחיקו . כשהיו רחוקים מבית מיכה : עם בית מיכה . סמוך לבית מיכה :
<b style="color: gray;">מצודת ציון</b> נזעקו . נקבצו בזעקת המקבץ , וכן ( לעיל ד י ) ויזעק ברק : וידביקו . השיגום , והיו קרובים ודבוקים להם :
<h3>{כג}</h3>
וַֽיִּקְרְאוּ֙ אֶל־בְּנֵי־דָ֔ן וַיַּסֵּ֖בּוּ פְּנֵיהֶ֑ם וַיֹּאמְר֣וּ לְמִיכָ֔ה מַה־לְּךָ֖ כִּ֥י נִזְעָֽקְתָּ׃
<b style="color: gray;">רש"י</b> ויסבו פניהם . בני דן אל הקוראים אליהם :
<b style="color: gray;">מצודת דוד</b> ויקראו . המתין עד בואם לדבר עמהם : ויסבו . בני דן הפכו פניהם מול מיכה , ואמרו , מה נחסר לך כי נאספת לרדוף :
<h3>{כד}</h3>
וַיֹּ֡אמֶר אֶת־אֱלֹהַי֩ אֲשֶׁר־עָשִׂ֨יתִי לְקַחְתֶּ֧ם וְֽאֶת־הַכֹּהֵ֛ן וַתֵּלְכ֖וּ וּמַה־לִּ֣י ע֑וֹד וּמַה־זֶּ֛ה תֹּאמְר֥וּ אֵלַ֖י מַה־לָּֽךְ׃
<b style="color: gray;">רש"י</b> ומה לי עוד . ומה נשאר לי עוד :
<b style="color: gray;">מצודת דוד</b> את אלהי . הפסל וכו' : ומה לי עוד . מה נשאר לי עוד בבית אשר לא לקחתם :
<h3>{כה}</h3>
וַיֹּאמְר֤וּ אֵלָיו֙ בְּנֵי־דָ֔ן אַל־תַּשְׁמַ֥ע קוֹלְךָ֖ עִמָּ֑נוּ פֶּֽן־יִפְגְּע֣וּ בָכֶ֗ם אֲנָשִׁים֙ מָ֣רֵי נֶ֔פֶשׁ וְאָסַפְתָּ֥ה נַפְשְׁךָ֖ וְנֶ֥פֶשׁ בֵּיתֶֽךָ׃
<b style="color: gray;">רש"י</b> אנשים מרי נפש . כעסנים שיש בסיעתנו :
<b style="color: gray;">מצודת דוד</b> עמנו . בהיותך עמנו : אנשים מרי נפש . הכעסנים שיש בסיעתנו : ונפש ביתך . הבאים עמך :
<b style="color: gray;">מצודת ציון</b> יפגעו . ענין מכת מות , כמו ( שמואל ב א טו ) גש פגע בו : ואספתה . ענין כליון מן העולם , כמו ( במדבר כ כב ) יאסף אהרן :
<h3>{כו}</h3>
וַיֵּלְכ֥וּ בְנֵי־דָ֖ן לְדַרְכָּ֑ם וַיַּ֣רְא מִיכָ֗ה כִּי־חֲזָקִ֥ים הֵ֙מָּה֙ מִמֶּ֔נּוּ וַיִּ֖פֶן וַיָּ֥שָׁב אֶל־בֵּיתֽוֹ׃
<b style="color: gray;">רלב"ג</b> וכראות מיכה כי חזקים הם ממנו הניחם ושב לביתו והם באו על ליש והכו יושבי' לפי חרב ואת העיר שרפו באש וידמה ששרפו העיר באש כדי שייראו יושבי שאר העיירות אשר נפלו בגורלם מהם וינצחום בקלות יותר מצד נפול פחדם עליהם :
<h3>{כז}</h3>
וְהֵ֨מָּה לָקְח֜וּ אֵ֧ת אֲשֶׁר־עָשָׂ֣ה מִיכָ֗ה וְֽאֶת־הַכֹּהֵן֮ אֲשֶׁ֣ר הָיָה־לוֹ֒ וַיָּבֹ֣אוּ עַל־לַ֗יִשׁ עַל־עַם֙ שֹׁקֵ֣ט וּבֹטֵ֔חַ וַיַּכּ֥וּ אוֹתָ֖ם לְפִי־חָ֑רֶב וְאֶת־הָעִ֖יר שָׂרְפ֥וּ בָאֵֽשׁ׃
<b style="color: gray;">רש"י</b> ליש . שם העיר , ובספר יהושע ( יט מז ) קורא שמה 'לשם' , על שם שמצאו שם אבן טובה ששמה 'לשם' , והיא היתה על החשן לשבט דן , שמו כתוב על 'לשם' , וידעו שבאמת היא נחלתם :
<b style="color: gray;">מצודת דוד</b> שקט ובטח . לא היו נשמרים מן המלחמה : ואת העיר שרפו . כי לא יוכלו לה כי אם על ידי השרפה , ולולא זאת לא שרפוה , כי הלא נתיישבו בה :
<h3>{כח}</h3>
וְאֵ֨ין מַצִּ֜יל כִּ֧י רְֽחוֹקָה־הִ֣יא מִצִּיד֗וֹן וְדָבָ֤ר אֵין־לָהֶם֙ עִם־אָדָ֔ם וְהִ֕יא בָּעֵ֖מֶק אֲשֶׁ֣ר לְבֵית־רְח֑וֹב וַיִּבְנ֥וּ אֶת־הָעִ֖יר וַיֵּ֥שְׁבוּ בָֽהּ׃
<b style="color: gray;">מצודת דוד</b> ואין מציל . לא היה להם מציל : כי רחוקה . וכבשוה עד לא נשמע להם : ודבר . לא היה להם כריתת ברית עם מי : אשר לבית רחוב . הסמוך לבית רחוב : ויבנו . כי שרפוה במלחמה , כמו שכתוב למעלה ( פסוק כז ) :
<h3>{כט}</h3>
וַיִּקְרְא֤וּ שֵׁם־הָעִיר֙ דָּ֔ן בְּשֵׁם֙ דָּ֣ן אֲבִיהֶ֔ם אֲשֶׁ֥ר יוּלַּ֖ד לְיִשְׂרָאֵ֑ל וְאוּלָ֛ם לַ֥יִשׁ שֵׁם־הָעִ֖יר לָרִאשֹׁנָֽה׃
<b style="color: gray;">מצודת דוד</b> אשר יולד . שלא נחשוב שראש המשפחה הבאה אל ליש היה שמו דן ועל שמו קראו שם העיר דן : לראשונה . טרם שקראוה בשם דן :
<b style="color: gray;">מצודת ציון</b> ואולם . ואבל :
<b style="color: gray;">רלב"ג</b> ואח''כ בנו העיר וקראו שמה דן כשם דן אביהם . והנה הקימו את פסל מיכה בבית שעשו לו ויהונתן בן גרשום בן מנשה הוא ובניו היו כהנים לשבט הדני בבית הפסל ההוא עד יום גלות הארץ והוא הנער הלוי שהביאו מבית מיכה , והנה יום גלות הארץ לא יתכן שיאמר על יום גלות בימי צדקיה שכבר עברו כמה מנהיגים שביערו ע''ג מן הארץ כמו שמואל ושאול ודוד ורבים זולתם אחריהם , ואולם אמר עד יום גלות הארץ כי יתכן שגלתה הארץ ההיא כשעשו הרע ישראל בעיני ה' עד שהקים השם לישראל מושיע ושבו לארצם ויתכן שגלתה הארץ ההיא בימי יבין מלך כנען שברחו להם שבט דן ועברו מעבר לירדן כמו שאמרו דבורה וברק ודן למה יגור אניות ואיך שהיה הוא מבואר שיום גלות הארץ היה קודם מות עלי וזה שהפסל ההוא לא נתקיים להם כי אם כל ימי היות בית האלהים בשילה ולא יתכן שיהיו להם כהני הפסל אחר שהוסר הפסל ולזה הוא מבואר שהיה כבר יום גלות הארץ ההיא קודם זה כי ידמה שאחר זה היו להם כהנים אחרים לזה הפסל אשר לא היו מזרע זה הנער הלוי וזה מחויב מהלשון שאמר עד יום גלות הארץ ההיא להורות כי אחר זה היו להם כהנים אחרים והנה אמרו רז''ל שזה הנער הלוי היה בן בנו של משה והיה חושב שראוי לאדם לעבוד ע''ג ואל יצטרך לבריות ואין הענין כן אבל ראוי לעבוד עבודה שהיא זרה לו וידמה שזה האיש היה אחר ואשר נזכר בענין דוד איש אחר כי כבר זכר כי הוא ובניו היו כהנים ר''ל שאחר מותו הוקם שם כהן אחד מבניו ואפשר שנאמר כי לא יחוייב מזה שמת יהונתן ויהיה אמרו הוא ובניו שהם היו יחד כהנים עמו לא בזה אחר זה ויהיה זה האיש הוא אשר נזכר בענין דוד שאמרו ז''ל :
<h3>{ל}</h3>
וַיָּקִ֧ימוּ לָהֶ֛ם בְּנֵי־דָ֖ן אֶת־הַפָּ֑סֶל וִ֠יהוֹנָתָן בֶּן־גֵּרְשֹׁ֨ם בֶּן־מְנַשֶּׁ֜ה ה֣וּא וּבָנָ֗יו הָי֤וּ כֹהֲנִים֙ לְשֵׁ֣בֶט הַדָּנִ֔י עַד־י֖וֹם גְּל֥וֹת הָאָֽרֶץ׃
<b style="color: gray;">רש"י</b> בן מנשה . מפני כבודו של משה כתוב נו''ן לשנות את השם , ונכתב תלויה לומר שלא היה מנשה אלא משה : עד יום גלות הארץ . בימי סנחריב בגלות ראשונה :
<b style="color: gray;">מצודת דוד</b> ויקימו להם . להיות לעבודה זרה ולעבדו : ויהונתן . הוא הלוי הנזכר : בן מנשה . אמרו רבותינו זכרונם לברכה ( בבא בתרא קט ב ) שהוא משה , ומפני כבודו נאמר 'מנשה' , ותלאו הנו''ן לדעת שאינה מן השם : עד יום גלות הארץ . הוא גלות הארון שהיה בימי עלי ( שמואל א פרק ד ) , ולזה לא אמר 'עד גלות ישראל' , כי אז לבד הארון גלה ולא ישראל , ועד הזמן ההוא עמד הפסל , אבל לאחר זמן שעמד שמואל לשופט , בער אותם מן הארץ :
<h3>{לא}</h3>
וַיָּשִׂ֣ימוּ לָהֶ֔ם אֶת־פֶּ֥סֶל מִיכָ֖ה אֲשֶׁ֣ר עָשָׂ֑ה כָּל־יְמֵ֛י הֱי֥וֹת בֵּית־הָאֱלֹהִ֖ים בְּשִׁלֹֽה׃
<b style="color: gray;">מצודת דוד</b> וישימו להם . לאלוה ולעבדו : כל ימי וגו' בשלה . מתחלת העמדתו עמד כל ימי וכו' בשלה , אבל אחר שגלה הארון משלה בימי עלי ( שם שם ) ועמד שמואל לשופט , בערו מן הארץ :
<h2>שופטים פרק-יט</h2>
<h3>{א}</h3>
וַיְהִי֙ בַּיָּמִ֣ים הָהֵ֔ם וּמֶ֖לֶךְ אֵ֣ין בְּיִשְׂרָאֵ֑ל וַיְהִ֣י ׀ אִ֣ישׁ לֵוִ֗י גָּ֚ר בְּיַרְכְּתֵ֣י הַר־אֶפְרַ֔יִם וַיִּֽקַּֽח־לוֹ֙ אִשָּׁ֣ה פִילֶ֔גֶשׁ מִבֵּ֥ית לֶ֖חֶם יְהוּדָֽה׃
<b style="color: gray;">מצודת דוד</b> ומלך אין בישראל . כי אם היה מלך לא היה מה שהיה , כי המלך היה מעניש את החוטאים , ולא היו , אם כן , ישראל נלחמים זה בזה כאשר יסופר . וכתב בסדר עולם ( פרק יב ) , שגם זה היה בימי כושן רשעתים , קודם שעמד עתניאל :
<b style="color: gray;">מצודת ציון</b> בירכתי . בסוף , כמו ( שמות כו כב ) ולירכתי המשכן : פילגש . אשה בלא כתובה ובלא קדושין :
<b style="color: gray;">רלב"ג</b> וספר עוד כי בימים ההם שלא היה מלך בישראל שיוכיח החוטאים היה איש לוי גר בירכתי אפרים ולקח לו לאשה פלגש מבית לחם יהודה וזנתה עליו פלגשו ר''ל שנטתה ממנו ושבה אל בית אביה לברוח ממנו וזה היה הזנות הזה כי הנטייה איך שתהיה תקרא זנות אמר זנות יין ותירוש יקח לב והוכרחנו לפרש הענין בזה האופן שאם זנתה עליו לשכב עם זולת אישה היתה אסורה לבעלה ולא היה ראוי שישוב לבקש עוד אבל ענין זנותה ביאר במה שאמר ותלך מאתו אל בית אביה שעמדה שם זמן ארוך כמו שביאר שעמדה שם שנה וארבעה חדשים וזה ממה שהורה שאין רצונה לשוב אליו עוד והנה רבותינו ז''ל פירשו זה הזנות לענין קרוב למה שפירשנו :
<h3>{ב}</h3>
וַתִּזְנֶ֤ה עָלָיו֙ פִּֽילַגְשׁ֔וֹ וַתֵּ֤לֶךְ מֵֽאִתּוֹ֙ אֶל־בֵּ֣ית אָבִ֔יהָ אֶל־בֵּ֥ית לֶ֖חֶם יְהוּדָ֑ה וַתְּהִי־שָׁ֕ם יָמִ֖ים אַרְבָּעָ֥ה חֳדָשִֽׁים׃
<b style="color: gray;">רש"י</b> ותזנה עליו פילגשו . זנתה מביתו אל החוץ . כל לשון זנות אינו אלא לשון 'יוצאת' ( תרגום אונקלוס בראשית לד לא ) : נפקת ברא , יוצאת מבעלה לאהוב את אחרים :
<b style="color: gray;">מצודת דוד</b> ותזנה עליו . סרתה מעליו , והלכה לבית אביה :
<b style="color: gray;">מצודת ציון</b> ותזנה . עניינו הסרה , כמו ( יחזקאל כג מג ) עתה וזנו תזנותיה : עליו . מעליו : ימים . שנה , כמו ( ויקרא כח כט ) ימים תהיה גאולתו : ארבעה . כמו וארבעה :
<h3>{ג}</h3>
וַיָּ֨קָם אִישָׁ֜הּ וַיֵּ֣לֶךְ אַחֲרֶ֗יהָ לְדַבֵּ֤ר עַל־לִבָּהּ֙ (להשיבו) [לַהֲשִׁיבָ֔הּ] וְנַעֲר֥וֹ עִמּ֖וֹ וְצֶ֣מֶד חֲמֹרִ֑ים וַתְּבִיאֵ֙הוּ֙ בֵּ֣ית אָבִ֔יהָ וַיִּרְאֵ֙הוּ֙ אֲבִ֣י הַֽנַּעֲרָ֔ה וַיִּשְׂמַ֖ח לִקְרָאתֽוֹ׃
<b style="color: gray;">מצודת דוד</b> לדבר על לבה . דברים טובים המקובלים על הלב , להשיבה אליו : וצמד חמורים . אחד לו , ואחד לפילגשו בשובה לביתו : ותביאהו . פילגשו ראתה אותו בחוץ והביאה אותו לבית אביה : לקראתו . רצה לומר , בעת לכתו לקראתו :
<b style="color: gray;">מצודת ציון</b> וצמד . זוג , וכן ( איוב א ג ) צמד בקר :
<b style="color: gray;">רלב"ג</b> וכשראה זה אישה הלך אחריה לדבר על לבה להשיבה כי ידמה שסרה ממנו על דבר הקטטות שהקניטה בביתו ולזה הוצרך לפייסה ובזה האופן הלך להשיבה , ויראהו אבי הנערה וישמח לקראתו וידמה שזה האיש הלוי היה נכבד מאד ולזה השתדל לכבדו מאד אבי הנערה והיה מראה מאד כי כבר קשה עליו פרידתו עד שכבר עכבם שם עד היום החמישי ורצה לעכבם עד היום הששי ולא יכול :
<h3>{ד}</h3>
וַיֶּחֱזַק־בּ֤וֹ חֹֽתְנוֹ֙ אֲבִ֣י הַֽנַּעֲרָ֔ה וַיֵּ֥שֶׁב אִתּ֖וֹ שְׁלֹ֣שֶׁת יָמִ֑ים וַיֹּאכְלוּ֙ וַיִּשְׁתּ֔וּ וַיָּלִ֖ינוּ שָֽׁם׃
<b style="color: gray;">מצודת דוד</b> ויחזק בו . היה אוחז בו ולא עזבו ללכת מאתו : וילינו שם . בהלילה שאחר שלשת הימים :
<h3>{ה}</h3>
וַֽיְהִי֙ בַּיּ֣וֹם הָרְבִיעִ֔י וַיַּשְׁכִּ֥ימוּ בַבֹּ֖קֶר וַיָּ֣קָם לָלֶ֑כֶת וַיֹּאמֶר֩ אֲבִ֨י הַֽנַּעֲרָ֜ה אֶל־חֲתָנ֗וֹ סְעָ֧ד לִבְּךָ֛ פַּת־לֶ֖חֶם וְאַחַ֥ר תֵּלֵֽכוּ׃
<b style="color: gray;">מצודת דוד</b> סעד לבך . לבל יחלוש הלב , סעד אותו באכילת פת לחם :
<b style="color: gray;">מצודת ציון</b> סעד . ענין השענה , ועל שם זה יקרא האכילה סעודה , כי סועד ושוען את הלב מחולשתו , וכמו שכתוב ( תהלים קד טו ) ולחם לבב אנוש יסעד : פת . ענין פרוסה , כמו ( ויקרא ב ו ) פתות אותם פתים :
<h3>{ו}</h3>
וַיֵּשְׁב֗וּ וַיֹּאכְל֧וּ שְׁנֵיהֶ֛ם יַחְדָּ֖ו וַיִּשְׁתּ֑וּ וַיֹּ֜אמֶר אֲבִ֤י הַֽנַּעֲרָה֙ אֶל־הָאִ֔ישׁ הֽוֹאֶל־נָ֥א וְלִ֖ין וְיִטַ֥ב לִבֶּֽךָ׃
<b style="color: gray;">רש"י</b> הואל נא ולין . הלילה :
<b style="color: gray;">מצודת דוד</b> הואל נא . התרצה נא ולין פה : וייטב לבך . באכילה ושתיה ובשמחת הלב :
<b style="color: gray;">מצודת ציון</b> הואל . התרצה : נא . עתה :
<h3>{ז}</h3>
וַיָּ֥קָם הָאִ֖ישׁ לָלֶ֑כֶת וַיִּפְצַר־בּוֹ֙ חֹתְנ֔וֹ וַיָּ֖שָׁב וַיָּ֥לֶן שָֽׁם׃
<b style="color: gray;">מצודת ציון</b> ויפצר . ענין התחזקות ההסתה , כמו ( בראשית יט ג ) ויפצר בם מאד :
<h3>{ח}</h3>
וַיַּשְׁכֵּ֨ם בַּבֹּ֜קֶר בַּיּ֣וֹם הַחֲמִישִׁי֮ לָלֶכֶת֒ וַיֹּ֣אמֶר ׀ אֲבִ֣י הַֽנַּעֲרָ֗ה סְעָד־נָא֙ לְבָ֣בְךָ֔ וְהִֽתְמַהְמְה֖וּ עַד־נְט֣וֹת הַיּ֑וֹם וַיֹּאכְל֖וּ שְׁנֵיהֶֽם׃
<b style="color: gray;">מצודת דוד</b> והתמהמהו . נתעכבו עד אשר נטה השמש לבית מערבה :
<b style="color: gray;">מצודת ציון</b> והתמהמהו . ענין עכבה ואיחור , כמו ( לעיל ג כו ) עד התמהמהם : היום . השמש קרוי 'יום' , כמו ( בראשית ג ח ) לרוח היום , על שם שבעוד השמש על הארץ , הוא יום :
<h3>{ט}</h3>
וַיָּ֤קָם הָאִישׁ֙ לָלֶ֔כֶת ה֥וּא וּפִילַגְשׁ֖וֹ וְנַעֲר֑וֹ וַיֹּ֣אמֶר ל֣וֹ חֹתְנ֣וֹ אֲבִ֣י הַֽנַּעֲרָ֡ה הִנֵּ֣ה נָא֩ רָפָ֨ה הַיּ֜וֹם לַעֲרֹ֗ב לִֽינוּ־נָ֞א הִנֵּ֨ה חֲנ֤וֹת הַיּוֹם֙ לִ֥ין פֹּה֙ וְיִיטַ֣ב לְבָבֶ֔ךָ וְהִשְׁכַּמְתֶּ֤ם מָחָר֙ לְדַרְכְּכֶ֔ם וְהָלַכְתָּ֖ לְאֹהָלֶֽךָ׃
<b style="color: gray;">רש"י</b> רפה . השמש מגבורתו ונטה לערוב : הנה חנות היום . עת שכל הולכי דרכים נוטים לחנות בבית :
<b style="color: gray;">מצודת דוד</b> רפה היום לערוב . כי קודם חצות השמש הולך ומתגבר , ואחר חצות הולך ורפה , ולזה אמר הנה השמש רפה ועומדת לשקוע : הנה חנות היום . כי שיער בעצמו שלא יבוא היום אל ביתו , ובעל כרחו יחנה ללון במקום לא לו , ולזה אמר 'הנה חנות היום' , רצה לומר , החניה אשר בהכרח תעשה היום , הלא טוב יותר לחנות וללון פה וייטב לבבך , ולא כן במקום אחר : והשכמתם . אבל כשתלכו בהשכמה , תבוא בו ביום לאהלך , ולא תלין בדרך :
<b style="color: gray;">מצודת ציון</b> רפה . מלשון רפיון : לערוב . מלשון ערב , ורוצה לומר , לשקוע :
<b style="color: gray;">רלב"ג</b> וקם האיש הלוי ללכת עם פילגשו אע''פ שכבר רפה היום לערוב :
<h3>{י}</h3>
וְלֹֽא־אָבָ֤ה הָאִישׁ֙ לָל֔וּן וַיָּ֣קָם וַיֵּ֗לֶךְ וַיָּבֹא֙ עַד־נֹ֣כַח יְב֔וּס הִ֖יא יְרוּשָׁלִָ֑ם וְעִמּ֗וֹ צֶ֤מֶד חֲמוֹרִים֙ חֲבוּשִׁ֔ים וּפִילַגְשׁ֖וֹ עִמּֽוֹ׃
<b style="color: gray;">מצודת דוד</b> יבוס היא ירושלם . מחוז היה בירושלים ונקראת 'יבוס' ( יהושע טו סג ) , ודוד לכדה ( דברי הימים א יא ד ו ) :
<b style="color: gray;">מצודת ציון</b> אבה . רצה : נוכח . נגד : חבושים . ענין קשור הבהמה באזור שלה , כמו ( שם כב ג ) ויחבוש את חמורו :
<b style="color: gray;">רלב"ג</b> והנה באו עד נכח יבוס והיא ירושלם . והיום רד מאד ר''ל שלא נשאר ממנו כי אם מעט כי השמש ירד מהאופק ולפי שהיום מתחדש מן השמש יאמר שהיום ירד מאד כשירד השמש ולא רצה האיש הלוי לסור שם כי היה שם היבוסי יושב בעת ההיא ולזה אמר לא נסור אל עיר נכרי אשר לא מבני ישראל הנה וזה לאות כי לא כבשו עדין בני יהודה את ירושלם ולא נכבשה ג''כ בימי יהושע ואף ע''פ שכבר הכה יהושע את מלך ירושלם לא מצאנו שכבש העיר עד שבא שכט יהודה אחריו ונלחם בירושלם ולכדו אותה כמו שנזכר בראש זה הספר והנה היה זה הענין מהפילגש קודם שנלחמו שבט יהודה בירושלם ולזה גם כן יתבאר שאחרי מות יהושע היה אלו הספורים כמו שזכרנו ואולם נכתב בזה המקום לסבה שביארנו :
<h3>{יא}</h3>
הֵ֣ם עִם־יְב֔וּס וְהַיּ֖וֹם רַ֣ד מְאֹ֑ד וַיֹּ֨אמֶר הַנַּ֜עַר אֶל־אֲדֹנָ֗יו לְכָה־נָּ֛א וְנָס֛וּרָה אֶל־עִֽיר־הַיְבוּסִ֥י הַזֹּ֖את וְנָלִ֥ין בָּֽהּ׃
<b style="color: gray;">מצודת דוד</b> עם יבוס . סמוך ליבוס : והיום רד מאד . השמש ירדה מאוד וקרבה לשקוע : ונסורה . נסור מהדרך לנכח עיר היבוסי :
<b style="color: gray;">מצודת ציון</b> לכה . ענין לשון זרוז הוא :
<h3>{יב}</h3>
וַיֹּ֤אמֶר אֵלָיו֙ אֲדֹנָ֔יו לֹ֤א נָסוּר֙ אֶל־עִ֣יר נָכְרִ֔י אֲשֶׁ֛ר לֹֽא־מִבְּנֵ֥י יִשְׂרָאֵ֖ל הֵ֑נָּה וְעָבַ֖רְנוּ עַד־גִּבְעָֽה׃
<b style="color: gray;">רש"י</b> עד גבעה . גבעת בנימן :
<b style="color: gray;">מצודת דוד</b> אל עיר נכרי . שרק גוים גרים בה : ועברנו . לזה נעבור עד גבעה שהיא עיר ישראל :
<h3>{יג}</h3>
וַיֹּ֣אמֶר לְנַעֲר֔וֹ לְךָ֥ וְנִקְרְבָ֖ה בְּאַחַ֣ד הַמְּקֹמ֑וֹת וְלַ֥נּוּ בַגִּבְעָ֖ה א֥וֹ בָרָמָֽה׃
<b style="color: gray;">רש"י</b> ולנו . כמו ולננו , דגשות הנו''ן במקום נו''ן שניה :
<b style="color: gray;">מצודת דוד</b> לך ונקרבה . רצה לומר , נמהר ללכת להתקרב לאיזה מקום ונלון בגבעה או ברמה , במקום שנוכל לבוא עד לא תשקע החמה :
<b style="color: gray;">מצודת ציון</b> לך . הוא מלשון הליכה , ועם [ ש ] היא בלא ה''א וכן ( במדבר כג יג ) לך נא אתי :
<h3>{יד}</h3>
וַיַּעַבְר֖וּ וַיֵּלֵ֑כוּ וַתָּבֹ֤א לָהֶם֙ הַשֶּׁ֔מֶשׁ אֵ֥צֶל הַגִּבְעָ֖ה אֲשֶׁ֥ר לְבִנְיָמִֽן׃
<b style="color: gray;">מצודת ציון</b> ותבא . ושקעה :
<h3>{טו}</h3>
וַיָּסֻ֣רוּ שָׁ֔ם לָב֖וֹא לָל֣וּן בַּגִּבְעָ֑ה וַיָּבֹ֗א וַיֵּ֙שֶׁב֙ בִּרְח֣וֹב הָעִ֔יר וְאֵ֥ין אִ֛ישׁ מְאַסֵּֽף־אוֹתָ֥ם הַבַּ֖יְתָה לָלֽוּן׃
<b style="color: gray;">מצודת ציון</b> ברחוב . בשוק , במקום שרבים מצויים : מאסף . ענין הכנסה , כמו ( דברים יא יד ) ואספת דגנך :
<b style="color: gray;">רלב"ג</b> והנה ספר שלנו בגבעת בנימן והגיע מרוע תכונתם שלא היה שם איש מבני העיר מאסף אותם הביתה ללון עד שבא איש אחד מהר אפרים היה גר שם והוא הביאו לביתו . והנה הגיע מרוע תכונת בני העיר שרצו לקחת האיש הלוי למשכב והחזיק האיש בפילגשו והוציאה להם החוץ וידמה שכבר היתה יפה מאד ולזה נתפייסו בזה בראותם אותה כי כבר התיר להם האיש הזקן להוציא להם בתו הגדולה הבתולה ופילגש האיש הלוי ולא נתפייסו בזה והאנשים החוטאים האלה התעללו בה כל הלילה עד הבקר ומרוב המשגל השיגה אותה החולשה הנפלאה עד שמתה פתח הבית אשר אדניה שם בשובה אליו והנה האיש הלוי התפעל מזה הענין התפעלות רב ושתק עד בואו אל ביתו ומשם שלח נתחיה לי''ב שבטים הנשארים כי לא שלח לשבט בנימן כי מהם יצאה הרעה ולזה נתח פילגשו לי''ב נתחים :
<h3>{טז}</h3>
וְהִנֵּ֣ה ׀ אִ֣ישׁ זָקֵ֗ן בָּ֣א מִֽן־מַעֲשֵׂ֤הוּ מִן־הַשָּׂדֶה֙ בָּעֶ֔רֶב וְהָאִישׁ֙ מֵהַ֣ר אֶפְרַ֔יִם וְהוּא־גָ֖ר בַּגִּבְעָ֑ה וְאַנְשֵׁ֥י הַמָּק֖וֹם בְּנֵ֥י יְמִינִֽי׃
<b style="color: gray;">מצודת דוד</b> בני ימיני . מבני בנימין :
<h3>{יז}</h3>
וַיִּשָּׂ֣א עֵינָ֗יו וַיַּ֛רְא אֶת־הָאִ֥ישׁ הָאֹרֵ֖חַ בִּרְחֹ֣ב הָעִ֑יר וַיֹּ֨אמֶר הָאִ֧ישׁ הַזָּקֵ֛ן אָ֥נָה תֵלֵ֖ךְ וּמֵאַ֥יִן תָּבֽוֹא׃
<b style="color: gray;">מצודת ציון</b> האורח . ההולך באורח ודרך : אנה . לאיזה מקום : ומאין . ומאיזה מקום :
<h3>{יח}</h3>
וַיֹּ֣אמֶר אֵלָ֗יו עֹבְרִ֨ים אֲנַ֜חְנוּ מִבֵּֽית־לֶ֣חֶם יְהוּדָה֮ עַד־יַרְכְּתֵ֣י הַר־אֶפְרַיִם֒ מִשָּׁ֣ם אָנֹ֔כִי וָאֵלֵ֕ךְ עַד־בֵּ֥ית לֶ֖חֶם יְהוּדָ֑ה וְאֶת־בֵּ֤ית יְהוָה֙ אֲנִ֣י הֹלֵ֔ךְ וְאֵ֣ין אִ֔ישׁ מְאַסֵּ֥ף אוֹתִ֖י הַבָּֽיְתָה׃
<b style="color: gray;">רש"י</b> ואת בית ה' . לשילה אני הולך :
<b style="color: gray;">מצודת דוד</b> עד ירכתי . רצה לומר , אני הולך 'עד ירכתי' וכו' , כי משם אנכי , והלכתי עד בית לחם יהודה : ואת בית ה' . עתה הולך אני בדרך מהלכי אל בית ה' אשר בשילה לזבוח לה' , ועם כי אני הולך בדרך מצוה , עם כל זה אין איש מכניס אותי אל הבית :
<b style="color: gray;">מצודת ציון</b> ואת . כמו ואל :
<h3>{יט}</h3>
וְגַם־תֶּ֤בֶן גַּם־מִסְפּוֹא֙ יֵ֣שׁ לַחֲמוֹרֵ֔ינוּ וְ֠גַם לֶ֣חֶם וָיַ֤יִן יֶשׁ־לִי֙ וְלַֽאֲמָתֶ֔ךָ וְלַנַּ֖עַר עִם־עֲבָדֶ֑יךָ אֵ֥ין מַחְס֖וֹר כָּל־דָּבָֽר׃
<b style="color: gray;">מצודת דוד</b> וגם תבן . רצה לומר , ואם בעבור המאכל לנו ולחמורינו אינם מכניסים , הלא 'גם תבן' וכו' , ואם כן מה מידם אקח : ולאמתך . היא הפילגש : ולנער עם עבדיך . להנער אשר עם עבדיך , ואת עצמו ופילגשו קרא עבדיו בדרך המוסר , וכמו שאמר 'ולאמתך' על פילגשו ; או אמר שיש בידו להאכיל לנערו עם עבדיו , ועל עבדי האיש הזקן אמר : אין מחסור . אין שום דבר חסר ממני :
<b style="color: gray;">מצודת ציון</b> מספוא . כן נקרא דבר המיוחד למאכל בהמה , וכן ( בראשית כד לב ) ויתן תבן ומספוא : ולאמתך . מלשון אמה ושפחה : כל דבר . שום דבר :
<h3>{כ}</h3>
וַיֹּ֨אמֶר הָאִ֤ישׁ הַזָּקֵן֙ שָׁל֣וֹם לָ֔ךְ רַ֥ק כָּל־מַחְסוֹרְךָ֖ עָלָ֑י רַ֥ק בָּרְח֖וֹב אַל־תָּלַֽן׃
<b style="color: gray;">מצודת דוד</b> שלום לך . רצה לומר , לא תפחד כי לא תלין ברחוב : רק כל מחסורך עלי . רצה לומר , הואיל ויש עמך לאכול ולשתות , לא אתן לך מאומה ומה שבידך אכול , ורק כל הנחסר לך היא עלי וחוזר ומפרש 'רק ברחוב אל תלן' , כי בית מלון לבד היא החסר לך . ועלי היא :
<h3>{כא}</h3>
וַיְבִיאֵ֣הוּ לְבֵית֔וֹ (ויבול) [וַיָּ֖בָל] לַחֲמוֹרִ֑ים וַֽיִּרְחֲצוּ֙ רַגְלֵיהֶ֔ם וַיֹּאכְל֖וּ וַיִּשְׁתּֽוּ׃
<b style="color: gray;">רש"י</b> ויבל לחמורים . ויתן יבול לחמורים , 'ויבל' אפרוונד''ר בלע''ז :
<b style="color: gray;">מצודת דוד</b> ויבל לחמורים . תקן המאכל לחמורים :
<b style="color: gray;">מצודת ציון</b> ויבל . הוא מלשון בלבול וערבוב , כי הדרך לבלול תבואה במספוא , וכן ( ישעיהו ל כד ) בליל חמיץ :
<h3>{כב}</h3>
הֵמָּה֮ מֵיטִיבִ֣ים אֶת־לִבָּם֒ וְהִנֵּה֩ אַנְשֵׁ֨י הָעִ֜יר אַנְשֵׁ֣י בְנֵֽי־בְלִיַּ֗עַל נָסַ֙בּוּ֙ אֶת־הַבַּ֔יִת מִֽתְדַּפְּקִ֖ים עַל־הַדָּ֑לֶת וַיֹּאמְר֗וּ אֶל־הָ֠אִישׁ בַּ֣עַל הַבַּ֤יִת הַזָּקֵן֙ לֵאמֹ֔ר הוֹצֵ֗א אֶת־הָאִ֛ישׁ אֲשֶׁר־בָּ֥א אֶל־בֵּיתְךָ֖ וְנֵדָעֶֽנּוּ׃
<b style="color: gray;">רש"י</b> ונדענו . משכב זכור :
<b style="color: gray;">מצודת דוד</b> המה מטיבים וגו' . באכילה בשתיה ובשמחת לבב :
<b style="color: gray;">מצודת ציון</b> בליעל . בלי עול שמים , רוצה לומר , רשעים : מתדפקים . ענין הכאה בנחת על הדלת , כמו ( שיר השירים ה ב ) קול דודי דופק : ונדענו . ענין משכב זכור , כמו ( בראשית יט ה ) ונדעה אותם :
<h3>{כג}</h3>
וַיֵּצֵ֣א אֲלֵיהֶ֗ם הָאִישׁ֙ בַּ֣עַל הַבַּ֔יִת וַיֹּ֣אמֶר אֲלֵהֶ֔ם אַל־אַחַ֖י אַל־תָּרֵ֣עוּ נָ֑א אַ֠חֲרֵי אֲשֶׁר־בָּ֞א הָאִ֤ישׁ הַזֶּה֙ אַל־בֵּיתִ֔י אַֽל־תַּעֲשׂ֖וּ אֶת־הַנְּבָלָ֥ה הַזֹּֽאת׃
<b style="color: gray;">מצודת דוד</b> אל אחי . וחוזר ומפרש 'אל תרעו נא' , רצה לומר , אל תעשו עתה הרעה ההיא : אחרי . הואיל והאיש הזה בא לביתי , חוסו על כבודי ואל תעשו הנבלה הזאת לשכב אותו :
<b style="color: gray;">מצודת ציון</b> אל . רוצה לומר , לא תעשו : נא . עתה : אחרי . ענינו כמו הואיל , וכן ( לעיל יא לו ) אחרי אשר עשה לך ה' נקמות . הנבלה . דבר מגונה וכעור :
<h3>{כד}</h3>
הִנֵּה֩ בִתִּ֨י הַבְּתוּלָ֜ה וּפִֽילַגְשֵׁ֗הוּ אוֹצִֽיאָה־נָּ֤א אוֹתָם֙ וְעַנּ֣וּ אוֹתָ֔ם וַעֲשׂ֣וּ לָהֶ֔ם הַטּ֖וֹב בְּעֵינֵיכֶ֑ם וְלָאִ֤ישׁ הַזֶּה֙ לֹ֣א תַעֲשׂ֔וּ דְּבַ֖ר הַנְּבָלָ֥ה הַזֹּֽאת׃
<b style="color: gray;">מצודת דוד</b> וענו אותם . במשכב : ועשו וגו' . בשאר עניני ניאוף :
<b style="color: gray;">מצודת ציון</b> וענו . הוא כינוי למאנס על השכיבה :
<h3>{כה}</h3>
וְלֹֽא־אָב֤וּ הָאֲנָשִׁים֙ לִשְׁמֹ֣עַֽ ל֔וֹ וַיַּחֲזֵ֤ק הָאִישׁ֙ בְּפִ֣ילַגְשׁ֔וֹ וַיֹּצֵ֥א אֲלֵיהֶ֖ם הַח֑וּץ וַיֵּדְע֣וּ א֠וֹתָהּ וַיִּֽתְעַלְּלוּ־בָ֤הּ כָּל־הַלַּ֙יְלָה֙ עַד־הַבֹּ֔קֶר וַֽיְשַׁלְּח֖וּהָ (בעלות) [כַּעֲל֥וֹת] הַשָּֽׁחַר׃
<b style="color: gray;">מצודת דוד</b> לשמוע לו . לקבל דבריו : ויחזק האיש . כי לא רצתה לצאת , ואחז בה בעל כרחה להציל עצמו , בחשבו כאשר יראוה כי יפה היא , יתפייסו בה : ויוצא . הוציא אותה אל החוץ : וידעו אותה . במשכב : ויתעללו בה . בשאר עניני ניאוף : וישלחוה . שלחוה לנפשה כאשר עלה השחר , והוא האור הנוצץ בפאת המזרח טרם צאת השמש :
<b style="color: gray;">מצודת ציון</b> אבו . רצו : וידעו . ענין משכב : ויתעללו . ענין פועל ומעללים , כמו ( איכה א יב ) אשר עולל לי :
<h3>{כו}</h3>
וַתָּבֹ֥א הָאִשָּׁ֖ה לִפְנ֣וֹת הַבֹּ֑קֶר וַתִּפֹּ֞ל פֶּ֧תַח בֵּית־הָאִ֛ישׁ אֲשֶׁר־אֲדוֹנֶ֥יהָ שָּׁ֖ם עַד־הָאֽוֹר׃
<b style="color: gray;">מצודת דוד</b> לפנות הבקר . לעת שהבוקר פונה לבוא : ותפול . מחמת חולשת רוב הבעילות נפלה בפתח ולא הוסיפה לקום , ושכבה עד אור הבוקר , ומתה : אדוניה . הוא הבעל , ולפי שהיתה לו לפילגש , יחשב לאדון לה :
<h3>{כז}</h3>
וַיָּ֨קָם אֲדֹנֶ֜יהָ בַּבֹּ֗קֶר וַיִּפְתַּח֙ דַּלְת֣וֹת הַבַּ֔יִת וַיֵּצֵ֖א לָלֶ֣כֶת לְדַרְכּ֑וֹ וְהִנֵּ֧ה הָאִשָּׁ֣ה פִֽילַגְשׁ֗וֹ נֹפֶ֙לֶת֙ פֶּ֣תַח הַבַּ֔יִת וְיָדֶ֖יהָ עַל־הַסַּֽף׃
<b style="color: gray;">מצודת דוד</b> נפלת . רצה לומר , שוכבת בשכיבה הבאה על ידי נפילה , וידיה היו מונחות על הסף :
<b style="color: gray;">מצודת ציון</b> הסף . אף האסקופה יקרא סף , כמו המזוזות הנקראים : 'ספים' ( ישעיהו ו ד ) וכן ( מלכים א יד וז ) היא באה בסף הבית :
<h3>{כח}</h3>
וַיֹּ֧אמֶר אֵלֶ֛יהָ ק֥וּמִי וְנֵלֵ֖כָה וְאֵ֣ין עֹנֶ֑ה וַיִּקָּחֶ֙הָ֙ עַֽל־הַחֲמ֔וֹר וַיָּ֣קָם הָאִ֔ישׁ וַיֵּ֖לֶךְ לִמְקֹמֽוֹ׃
<b style="color: gray;">רש"י</b> ואין עונה . כי מתה :
<b style="color: gray;">מצודת דוד</b> ויאמר אליה . עדיין לא הרגיש בה שמתה :
<b style="color: gray;">מצודת ציון</b> ואין עונה . ואין משיב :
<h3>{כט}</h3>
וַיָּבֹ֣א אֶל־בֵּית֗וֹ וַיִּקַּ֤ח אֶת־הַֽמַּאֲכֶ֙לֶת֙ וַיַּחֲזֵ֣ק בְּפִֽילַגְשׁ֔וֹ וַֽיְנַתְּחֶ֙הָ֙ לַעֲצָמֶ֔יהָ לִשְׁנֵ֥ים עָשָׂ֖ר נְתָחִ֑ים וַֽיְשַׁלְּחֶ֔הָ בְּכֹ֖ל גְּב֥וּל יִשְׂרָאֵֽל׃
<b style="color: gray;">מצודת דוד</b> וינתחה לעצמיה . חתכה לפי האברים , ולא חלק אבר אחד מהם : לשנים עשר נתחים . ובכל אחד היו הרבה מהאברים : בכל גבול ישראל . לכל שבט נתוח אחד , ולבנימין לא שלח , כי ממנו יצאה הרעה הזאת :
<b style="color: gray;">מצודת ציון</b> המאכלת . הסכין , כמו ( בראשית כב י ) ויקח את המאכלת : וינתחה . ענין אבר , כמו ( ויקרא א ו ) ונתח אותה לנתחיה , ורוצה לומר , חתכה לאברים , ולתוספת ביאור אמר 'לעצמיה' , שגם המלה ההיא יורה על האבר , כמו ( יחזקאל כד ד ) מבחר עצמים מלא , ועל שם שהדרך לנתח האברים לפי העצמות , לזה נקראו האברים 'עצמים' :
<h3>{ל}</h3>
וְהָיָ֣ה כָל־הָרֹאֶ֗ה וְאָמַר֙ לֹֽא־נִהְיְתָ֤ה וְלֹֽא־נִרְאֲתָה֙ כָּזֹ֔את לְמִיּ֞וֹם עֲל֤וֹת בְּנֵֽי־יִשְׂרָאֵל֙ מֵאֶ֣רֶץ מִצְרַ֔יִם עַ֖ד הַיּ֣וֹם הַזֶּ֑ה שִֽׂימוּ־לָכֶ֥ם עָלֶ֖יהָ עֻ֥צוּ וְדַבֵּֽרוּ׃
<b style="color: gray;">מצודת דוד</b> כל הראה . נתח מנתוחי האשה : שימו . רצה לומר , כל אחד אמר לחבריו שימו עצמכם להתבונן על הרעה ההיא , עשו עצה ודברו מה לעשות :
<b style="color: gray;">מצודת ציון</b> הנהיתה . מלשון היה :
<h2>שופטים פרק-כ</h2>
<h3>{א}</h3>
וַיֵּצְאוּ֮ כָּל־בְּנֵ֣י יִשְׂרָאֵל֒ וַתִּקָּהֵ֨ל הָעֵדָ֜ה כְּאִ֣ישׁ אֶחָ֗ד לְמִדָּן֙ וְעַד־בְּאֵ֣ר שֶׁ֔בַע וְאֶ֖רֶץ הַגִּלְעָ֑ד אֶל־יְהוָ֖ה הַמִּצְפָּֽה׃
<b style="color: gray;">מצודת דוד</b> ויצאו . מעריהם : כאיש אחד . רצה לומר , בהסכמה אחת : למדן . מן 'דן' והוא 'לשם' אשר עמדה במקצוע מזרחית צפונית , עד באר שבע שעמדה במקצוע מערבית דרומית : אל ה' המצפה . השראת השכינה היתה שם בעת התקבצם שמה :
<b style="color: gray;">מצודת ציון</b> ותקהל . נאספו :
<b style="color: gray;">רלב"ג</b> והנה נקהלו כל שבטי ישראל זולת שבט בנימן על זה אל ה' המצפה כי שם היו נקהלים לכל הדברים הנפלאים לסבה שזכרנו במה שקדם ושם הודיעם האיש הלוי איך היה הדבר הזה ואמר אותי דמו להרוג לדעתו שהוא יתיר עצמו להריגה ולא יתגאל בזה החטא הגדול המגונה תכלית הגנות ר''ל משכב זכור והנה התפעלו מאד ישראל מזה הענין ורצו לבער הרע מקרבם כמשפטי התורה ולמען יוכלו להתעכב שם עד בערם הרע שלחו עשירית המחנה לקחת צידה לעם והנה שלחו תחלה בכל גבול בנימין ובכל משפחותיו שיתנו האנשים האלה החטאים האלה ביד בני ישראל להמיתם ולבער הרע מקרב ישראל ולא אבו בני בנימן לשמוע בקול אחיהם והורה זה כי יד כלם היתה במעל זה . וכראות בני בנימן שרצון ישראל להלחם בם יצאו בני בנימן למלחמה עם בני ישראל והיה מספרם כ''ו אלף איש שולף חרב ושבע מאות איש בחור היה כל אחד מהם אטר יד ימינו והיו בקיאים ביריית אבנים בכף הקלע עד שכבר היו קולעים אל השער האחד עם רוב דקותם ולא יחטיאו שלא יכזבו וזה היה דבר נפלא מאד :
<h3>{ב}</h3>
וַיִּֽתְיַצְּב֞וּ פִּנּ֣וֹת כָּל־הָעָ֗ם כֹּ֚ל שִׁבְטֵ֣י יִשְׂרָאֵ֔ל בִּקְהַ֖ל עַ֣ם הָאֱלֹהִ֑ים אַרְבַּ֨ע מֵא֥וֹת אֶ֛לֶף אִ֥ישׁ רַגְלִ֖י שֹׁ֥לֵֽף חָֽרֶב׃
<b style="color: gray;">רש"י</b> פנות כל העם . ( תרגום : ) רישי כל עמא :
<b style="color: gray;">מצודת דוד</b> ויתיצבו פנות וגו' . רצה לומר , כל העם הבא , התיצבו כל שבט משבטי ישראל בפנה בפני עצמו , ולא עמדו מעורבבים : בקהל וגו' . רצה לומר , המספר 'בקהל' וכו' , היו 'ארבע מאות אלף' וכו' :
<b style="color: gray;">מצודת ציון</b> פנות . כמו בפנות , והוא מלשון פנה וזוית : רגלי . הולכי רגל , לא רוכבים : שולף חרב . רוצה לומר , בחרב שלופה :
<h3>{ג}</h3>
וַֽיִּשְׁמְעוּ֙ בְּנֵ֣י בִנְיָמִ֔ן כִּֽי־עָל֥וּ בְנֵֽי־יִשְׂרָאֵ֖ל הַמִּצְפָּ֑ה וַיֹּֽאמְרוּ֙ בְּנֵ֣י יִשְׂרָאֵ֔ל דַּבְּר֕וּ אֵיכָ֥ה נִהְיְתָ֖ה הָרָעָ֥ה הַזֹּֽאת׃
<b style="color: gray;">מצודת דוד</b> וישמעו וגו' . רצה לומר , עם כי שמעו שנאספו בני ישראל , לא חששו להם ולא הרגישו בדבר , ולזה דברו בני ישראל ושאלו זה לזה איך היה הדבר , ונתיעצו מה לעשות ; או יאמר מבני בנימין שמעו כי עלו המצפה , וגם שמעו ששאלו 'איכה נהיתה' , ותשובת האיש הלוי ועצת העם ואסיפתם את הכל שמעו , ולאחר כל זאת הוסיפו עוד לשלוח להם , ועם כל זה לא אבו לשמוע :
<h3>{ד}</h3>
וַיַּ֜עַן הָאִ֣ישׁ הַלֵּוִ֗י אִ֛ישׁ הָאִשָּׁ֥ה הַנִּרְצָחָ֖ה וַיֹּאמַ֑ר הַגִּבְעָ֙תָה֙ אֲשֶׁ֣ר לְבִנְיָמִ֔ן בָּ֛אתִי אֲנִ֥י וּפִֽילַגְשִׁ֖י לָלֽוּן׃
<b style="color: gray;">מצודת דוד</b> איש האשה . הבעל של האשה הנרצחת :
<h3>{ה}</h3>
וַיָּקֻ֤מוּ עָלַי֙ בַּעֲלֵ֣י הַגִּבְעָ֔ה וַיָּסֹ֧בּוּ עָלַ֛י אֶת־הַבַּ֖יִת לָ֑יְלָה אוֹתִי֙ דִּמּ֣וּ לַהֲרֹ֔ג וְאֶת־פִּילַגְשִׁ֥י עִנּ֖וּ וַתָּמֹֽת׃
<b style="color: gray;">רש"י</b> דמו להרוג . כוונו להרוג , אנישמינט''ו בלע''ז :
<b style="color: gray;">מצודת דוד</b> אותי דמו להרוג . ברור היה אצלו אם לא היה מניחם לעשות בו הנבלה הזאת טרם נתפייסו בפילגשו , היו הורגים אותו : ותמת . מרוב בעילות האונס :
<b style="color: gray;">מצודת ציון</b> עלי . בעבורי : דמו . חשבו , כמו ( ישעיהו י ז ) והוא לא כן ידמה : ענו . הוא האונס , כמו ( דברים כב כד ) על דבר אשר ענה :
<h3>{ו}</h3>
וָֽאֹחֵ֤ז בְּפִֽילַגְשִׁי֙ וָֽאֲנַתְּחֶ֔הָ וָֽאֲשַׁלְּחֶ֔הָ בְּכָל־שְׂדֵ֖ה נַחֲלַ֣ת יִשְׂרָאֵ֑ל כִּ֥י עָשׂ֛וּ זִמָּ֥ה וּנְבָלָ֖ה בְּיִשְׂרָאֵֽל׃
<b style="color: gray;">מצודת דוד</b> ואשלחה . לעורר לב לנקום נקם : כי עשו . על בני הגבעה יאמר : בישראל . רצה לומר , בפרהסיא :
<b style="color: gray;">מצודת ציון</b> זמה . מחשבה רעה , כמו ( איוב לא יא ) כי הוא זמה , וזהו מה שדימו להרגו :
<h3>{ז}</h3>
הִנֵּ֥ה כֻלְּכֶ֖ם בְּנֵ֣י יִשְׂרָאֵ֑ל הָב֥וּ לָכֶ֛ם דָּבָ֥ר וְעֵצָ֖ה הֲלֹֽם׃
<b style="color: gray;">מצודת דוד</b> הנה כלכם בני ישראל . רצה לומר , הלא כולכם עם קדוש , ורע עליכם המעשה , לזאת הבו לכם דבר עצה כי הדבר נוגע לכם בכלל :
<b style="color: gray;">מצודת ציון</b> הבו . תנו : הלום . פה , כמו ( שמות ג ה ) אל תקרב הלם :
<h3>{ח}</h3>
וַיָּ֙קָם֙ כָּל־הָעָ֔ם כְּאִ֥ישׁ אֶחָ֖ד לֵאמֹ֑ר לֹ֤א נֵלֵךְ֙ אִ֣ישׁ לְאָהֳל֔וֹ וְלֹ֥א נָס֖וּר אִ֥ישׁ לְבֵיתֽוֹ׃
<b style="color: gray;">מצודת דוד</b> ויקם . נשארו קמים על עמדם : לא נלך . עד יוגמר הדבר :
<b style="color: gray;">מצודת ציון</b> נסור . מלשון הסרה :
<h3>{ט}</h3>
וְעַתָּ֕ה זֶ֣ה הַדָּבָ֔ר אֲשֶׁ֥ר נַעֲשֶׂ֖ה לַגִּבְעָ֑ה עָלֶ֖יהָ בְּגוֹרָֽל׃
<b style="color: gray;">מצודת דוד</b> ועתה וגו' . גם זה מדברי כל העם : עליה . יעלו עליה בגורל , מי ילחם בהם ומי יקח צדה :
<h3>{י}</h3>
וְלָקַ֣חְנוּ עֲשָׂרָה֩ אֲנָשִׁ֨ים לַמֵּאָ֜ה לְכֹ֣ל ׀ שִׁבְטֵ֣י יִשְׂרָאֵ֗ל וּמֵאָ֤ה לָאֶ֙לֶף֙ וְאֶ֣לֶף לָרְבָבָ֔ה לָקַ֥חַת צֵדָ֖ה לָעָ֑ם לַעֲשׂ֗וֹת לְבוֹאָם֙ לְגֶ֣בַע בִּנְיָמִ֔ן כְּכָל־הַ֨נְּבָלָ֔ה אֲשֶׁ֥ר עָשָׂ֖ה בְּיִשְׂרָאֵֽל׃
<b style="color: gray;">רש"י</b> לעשות לבואם . לביאתם זו לגבעת בנימין 'ככל הנבלה' וגו' :
<b style="color: gray;">מצודת דוד</b> למאה לכל שבטי . מכל השבטים נקח עשר למאה , שהם יקחו צדה לתשעת החלקים היוצאים למלחמה : לעשות לבואם . לעשות בבואם לגבע , כפי הנבלה אשר עשה , רצה לומר , לשלם כגמול ידם :
<b style="color: gray;">מצודת ציון</b> לרבבה . היא עשרת אלפים : צדה . מזון : לבואם . הלמ''ד במקום בי''ת , וכן ( שמואל א כ ל ) לבן ישי :
<h3>{יא}</h3>
וַיֵּֽאָסֵ֞ף כָּל־אִ֤ישׁ יִשְׂרָאֵל֙ אֶל־הָעִ֔יר כְּאִ֥ישׁ אֶחָ֖ד חֲבֵרִֽים׃
<b style="color: gray;">רש"י</b> חברים . שוים בעצה אחת :
<b style="color: gray;">מצודת דוד</b> אל העיר . אל גבע : כאיש אחד חברים . רצה לומר , היו חברים בהסכמה אחת כאיש אחד :
<h3>{יב}</h3>
וַֽיִּשְׁלְח֞וּ שִׁבְטֵ֤י יִשְׂרָאֵל֙ אֲנָשִׁ֔ים בְּכָל־שִׁבְטֵ֥י בִנְיָמִ֖ן לֵאמֹ֑ר מָ֚ה הָרָעָ֣ה הַזֹּ֔את אֲשֶׁ֥ר נִהְיְתָ֖ה בָּכֶֽם׃
<b style="color: gray;">רש"י</b> בכל שבטי בנימן . עשרה שבטים נחשבו עשרה משפחותיו , שיהיו מרחל שנים עשר שבטים :
<b style="color: gray;">מצודת דוד</b> וישלחו . טרם החלו להלחם , שלחו בכל שבטי בנימן , רצה לומר , משפחות בנימין , כי כמו שהשבט קרוי משפחה , כמו כן תקרא משפחה גדולה בשם שבט : מה הרעה . רצה לומר , מה מאוד גדולה הרעה הזאת :
<b style="color: gray;">מצודת ציון</b> מה הרעה . מלת 'מה' מורה על גודל הדבר והפלגתו , כמו ( תהלים לא כ ) מה רב טובך :
<h3>{יג}</h3>
וְעַתָּ֡ה תְּנוּ֩ אֶת־הָאֲנָשִׁ֨ים בְּנֵֽי־בְלִיַּ֜עַל אֲשֶׁ֤ר בַּגִּבְעָה֙ וּנְמִיתֵ֔ם וּנְבַעֲרָ֥ה רָעָ֖ה מִיִּשְׂרָאֵ֑ל וְלֹ֤א אָבוּ֙ [בְּנֵ֣י] בִּנְיָמִ֔ן לִשְׁמֹ֕עַ בְּק֖וֹל אֲחֵיהֶ֥ם בְּנֵֽי־יִשְׂרָאֵֽל׃
<b style="color: gray;">מצודת דוד</b> ונבערה רעה . נסיר עושה רעה מבין ישראל :
<b style="color: gray;">מצודת ציון</b> ונבערה . ענין פינוי וכליון מן העולם , כמו ( דברים יג ו ) ובערת הרע מקרבך : אבו . רצו :
<h3>{יד}</h3>
וַיֵּאָסְפ֧וּ בְנֵֽי־בִנְיָמִ֛ן מִן־הֶעָרִ֖ים הַגִּבְעָ֑תָה לָצֵ֥את לַמִּלְחָמָ֖ה עִם־בְּנֵ֥י יִשְׂרָאֵֽל׃
<b style="color: gray;">מצודת דוד</b> מן הערים . אשר בנחלת בנימן :
<h3>{טו}</h3>
וַיִּתְפָּֽקְדוּ֩ בְנֵ֨י בִנְיָמִ֜ן בַּיּ֤וֹם הַהוּא֙ מֵהֶ֣עָרִ֔ים עֶשְׂרִ֨ים וְשִׁשָּׁ֥ה אֶ֛לֶף אִ֖ישׁ שֹׁ֣לֵֽף חָ֑רֶב לְ֠בַד מִיֹּשְׁבֵ֤י הַגִּבְעָה֙ הִתְפָּ֣קְד֔וּ שְׁבַ֥ע מֵא֖וֹת אִ֥ישׁ בָּחֽוּר׃
<b style="color: gray;">מצודת דוד</b> מהערים . אשר באו מהערים : התפקדו . בפני עצמן :
<b style="color: gray;">מצודת ציון</b> ויתפקדו . מנין :
<h3>{טז}</h3>
מִכֹּ֣ל ׀ הָעָ֣ם הַזֶּ֗ה שְׁבַ֤ע מֵאוֹת֙ אִ֣ישׁ בָּח֔וּר אִטֵּ֖ר יַד־יְמִינ֑וֹ כָּל־זֶ֗ה קֹלֵ֧עַ בָּאֶ֛בֶן אֶל־הַֽשַּׂעֲרָ֖ה וְלֹ֥א יַחֲטִֽא׃
<b style="color: gray;">רש"י</b> אטר יד ימינו . גמודי יד ימינם , לא היו שולטים בה כאילו היתה אטומה , כמו ( תהלים סט טז ) : אל תאטר עלי באר פיה : כל זה . שבע מאות איש הללו : אל השערה . לחוט השער : ולא יחטיא . לא ישגה :
<b style="color: gray;">מצודת דוד</b> מכל העם הזה . של בני בנימן : כל זה . כל אלו היו קולעים באבן אל חוט השער , ולא החסיר האבן מלפול עליו עם רוב דקותו :
<b style="color: gray;">מצודת ציון</b> בחור . כל אחד היה נבחר : אטר וכו' . רוצה לומר , שמאלי , ודוגמתו באהוד ( לעיל ג טו ) : קלע . ענין השלכת אבנים בכף הקלע , והוא הכלי העשוי לכך : השערה . חוט השער : יחטיא . ענין חסרון , כמו ( מל''א א' כ''א ) והייתי אני ובני שלמה חטאים :
<h3>{יז}</h3>
וְאִ֨ישׁ יִשְׂרָאֵ֜ל הִתְפָּֽקְד֗וּ לְבַד֙ מִבִּנְיָמִ֔ן אַרְבַּ֨ע מֵא֥וֹת אֶ֛לֶף אִ֖ישׁ שֹׁ֣לֵֽף חָ֑רֶב כָּל־זֶ֖ה אִ֥ישׁ מִלְחָמָֽה׃
<b style="color: gray;">רלב"ג</b> ואיש ישראל התפקדו . לבד מבנימן ד' מאות אלף איש שולף חרב ויעלו בית אל ששם היה ארון האלהים להשאל באורים ותומים לפנחס בן אלעזר בן אהרן הכהן שהיה כהן גדול אז וידמה שקראו שם שילה בית אל להקבע בו בית האלהים כי שם נקבע ימים רבים והנה היה שם מנוחה כמו שאמרו חז''ל מנוחה זה שילה נחלה זה בית עולמים והנה ידענו כי אחר שסר ארון ה' מהגלגל בא לשילה ונקבע שם עד מות עלי או יהיה הרצון בבית אל בית האלהים והנה אי אפשר שגאמר ג''כ שעלו לעיר בית אל כי היא היתה בגבול בנימן כמו שנזכר בספר יהושע :
<h3>{יח}</h3>
וַיָּקֻ֜מוּ וַיַּעֲל֣וּ בֵֽית־אֵל֮ וַיִּשְׁאֲל֣וּ בֵאלֹהִים֒ וַיֹּֽאמְרוּ֙ בְּנֵ֣י יִשְׂרָאֵ֔ל מִ֚י יַעֲלֶה־לָּ֣נוּ בַתְּחִלָּ֔ה לַמִּלְחָמָ֖ה עִם־בְּנֵ֣י בִנְיָמִ֑ן וַיֹּ֥אמֶר יְהוָ֖ה יְהוּדָ֥ה בַתְּחִלָּֽה׃
<b style="color: gray;">רש"י</b> יהודה בתחלה . אבל לא בחנו לשאול אם לנצח אם לינצח , ובאחרונה שבחנו , אמר ( פסוק כח ) : עלו כי מחר אתננו בידך , השכימו והשלימו דבריהם :
<b style="color: gray;">מצודת דוד</b> בית אל . רצה לומר , לבית האלהים אשר בשילה : באלהים . באורים ותומים : מי יעלה . מי מאשר עמנו יעלה למלחמה בראש , אבל לא שאלו אם יצליחו :
<b style="color: gray;">רלב"ג</b> ושאלו מי יעלה בתחלה למלחמה ואמר כי יהודה יעלה בתחלה ולא השלימו שאלתם כי כבר היה ראוי להם לשאול אם ינצחו או ינוצחו ואם יאמר להם שינוצחו יחדלו לעלות עליהם למלחמה ולזה קרה להם מה שקרה מפני שלא שאלו כהוגן לא בפעם הראשונה ולא בפעם השניה :
<h3>{יט}</h3>
וַיָּק֥וּמוּ בְנֵֽי־יִשְׂרָאֵ֖ל בַּבֹּ֑קֶר וַיַּֽחֲנ֖וּ עַל־הַגִּבְעָֽה׃
<h3>{כ}</h3>
וַיֵּצֵא֙ אִ֣ישׁ יִשְׂרָאֵ֔ל לַמִּלְחָמָ֖ה עִם־בִּנְיָמִ֑ן וַיַּעַרְכ֨וּ אִתָּ֧ם אִֽישׁ־יִשְׂרָאֵ֛ל מִלְחָמָ֖ה אֶל־הַגִּבְעָֽה׃
<h3>{כא}</h3>
וַיֵּצְא֥וּ בְנֵֽי־בִנְיָמִ֖ן מִן־הַגִּבְעָ֑ה וַיַּשְׁחִ֨יתוּ בְיִשְׂרָאֵ֜ל בַּיּ֣וֹם הַה֗וּא שְׁנַ֨יִם וְעֶשְׂרִ֥ים אֶ֛לֶף אִ֖ישׁ אָֽרְצָה׃
<b style="color: gray;">רש"י</b> וישחיתו . נענשו על שלא קנאו כמו כן במעשה דמות מיכה שהיה כבר :
<b style="color: gray;">מצודת דוד</b> ארצה . הפילו חללים לארץ , ואמרו רבותינו זכרונם לברכה ( סנהדרין קא ב ) שנענשו על שלא מיחו בפסל מיכה :
<h3>{כב}</h3>
וַיִּתְחַזֵּ֥ק הָעָ֖ם אִ֣ישׁ יִשְׂרָאֵ֑ל וַיֹּסִ֙פוּ֙ לַעֲרֹ֣ךְ מִלְחָמָ֔ה בַּמָּק֕וֹם אֲשֶׁר־עָ֥רְכוּ שָׁ֖ם בַּיּ֥וֹם הָרִאשֽׁוֹן׃
<b style="color: gray;">מצודת דוד</b> ויתחזק . חזקו את לבבם :
<h3>{כג}</h3>
וַיַּעֲל֣וּ בְנֵֽי־יִשְׂרָאֵ֗ל וַיִּבְכּ֣וּ לִפְנֵֽי־יְהוָה֮ עַד־הָעֶרֶב֒ וַיִּשְׁאֲל֤וּ בַֽיהוָה֙ לֵאמֹ֔ר הַאוֹסִ֗יף לָגֶ֙שֶׁת֙ לַמִּלְחָמָ֔ה עִם־בְּנֵ֥י בִנְיָמִ֖ן אָחִ֑י וַיֹּ֥אמֶר יְהוָ֖ה עֲל֥וּ אֵלָֽיו׃
<b style="color: gray;">מצודת דוד</b> ויעלו . טרם נגשו למלחמה עלו שילה :
<h3>{כד}</h3>
וַיִּקְרְב֧וּ בְנֵֽי־יִשְׂרָאֵ֛ל אֶל־בְּנֵ֥י בִנְיָמִ֖ן בַּיּ֥וֹם הַשֵּׁנִֽי׃
<h3>{כה}</h3>
וַיֵּצֵא֩ בִנְיָמִ֨ן ׀ לִקְרָאתָ֥ם ׀ מִֽן־הַגִּבְעָה֮ בַּיּ֣וֹם הַשֵּׁנִי֒ וַיַּשְׁחִיתוּ֩ בִבְנֵ֨י יִשְׂרָאֵ֜ל ע֗וֹד שְׁמֹנַ֨ת עָשָׂ֥ר אֶ֛לֶף אִ֖ישׁ אָ֑רְצָה כָּל־אֵ֖לֶּה שֹׁ֥לְפֵי חָֽרֶב׃
<b style="color: gray;">מצודת דוד</b> כל אלה . כל החללים האלה :
<h3>{כו}</h3>
וַיַּעֲל֣וּ כָל־בְּנֵי֩ יִשְׂרָאֵ֨ל וְכָל־הָעָ֜ם וַיָּבֹ֣אוּ בֵֽית־אֵ֗ל וַיִּבְכּוּ֙ וַיֵּ֤שְׁבוּ שָׁם֙ לִפְנֵ֣י יְהוָ֔ה וַיָּצ֥וּמוּ בַיּוֹם־הַה֖וּא עַד־הָעָ֑רֶב וַֽיַּעֲל֛וּ עֹל֥וֹת וּשְׁלָמִ֖ים לִפְנֵ֥י יְהוָֽה׃
<b style="color: gray;">מצודת דוד</b> וכל העם . כפל הדבר לתוספת ביאור : ויעלו עולות ושלמים . עולות לרצות עצמן לה' , 'ושלמים' , לעשות שלום בינם לאביהם שבשמים :
<b style="color: gray;">מצודת ציון</b> וישבו . ענין עכבה : ויצומו . התענו :
<h3>{כז}</h3>
וַיִּשְׁאֲל֥וּ בְנֵֽי־יִשְׂרָאֵ֖ל בַּֽיהוָ֑ה וְשָׁ֗ם אֲרוֹן֙ בְּרִ֣ית הָאֱלֹהִ֔ים בַּיָּמִ֖ים הָהֵֽם׃
<b style="color: gray;">מצודת דוד</b> ושם ארון וגו' . ולפי שבפעמים הראשונים לא בחנו ולא הצליחו , לא זכר לא הארון ולא הכהן השואל :
<h3>{כח}</h3>
וּ֠פִינְחָס בֶּן־אֶלְעָזָ֨ר בֶּֽן־אַהֲרֹ֜ן עֹמֵ֣ד ׀ לְפָנָ֗יו בַּיָּמִ֣ים הָהֵם֮ לֵאמֹר֒ הַאוֹסִ֨ף ע֜וֹד לָצֵ֧את לַמִּלְחָמָ֛ה עִם־בְּנֵֽי־בִנְיָמִ֥ן אָחִ֖י אִם־אֶחְדָּ֑ל וַיֹּ֤אמֶר יְהוָה֙ עֲל֔וּ כִּ֥י מָחָ֖ר אֶתְּנֶ֥נּוּ בְיָדֶֽךָ׃
<b style="color: gray;">מצודת דוד</b> עומד לפניו . עומד לפני הארון ושואל באורים ותומים ( שבועות לה ב ) : לאמר . מוסב על מלת וישאלו שבמקרא שלפניו :
<b style="color: gray;">מצודת ציון</b> אחדל . אמנע :
<b style="color: gray;">רלב"ג</b> ואולם בפעם השלישית שאלו כהוגן ואמרו האוסיף עוד לצאת למלחמה עם בני בנימן אחי אם אחדל והיה זה ע''ד שאלת העצה אם יקרם רע מזה יחדלו כי הדבר הוא בבחירתם לא על הודעת העתידות כמו שהיה הענין בשתי השאלות הראשונות ששאלו באלהים והיתה אז התשובה שלימה ואמר עלו כי מחר אתננו בידך :
<h3>{כט}</h3>
וַיָּ֤שֶׂם יִשְׂרָאֵל֙ אֹֽרְבִ֔ים אֶל־הַגִּבְעָ֖ה סָבִֽיב׃
<b style="color: gray;">מצודת ציון</b> ארבים . יושבים במארב ונסתרים :
<b style="color: gray;">רלב"ג</b> והנה עשו בני ישראל בחכמה לשום אורבים אל הגבעה כמו שעשו כשכבשו את העי והראו ישראל את עצמם נגפים ונסו להם לפני בנימן כדי לנתקם מן העיר והאורב שהיה בעמק והוא אשר קרא מערה כי שם ישפכו כל המימות אשר שם והלחיות ולא ראו אותו בני בנימן לפשוט אז אל הגבעה ולהכות העיר לפי חרב , והנה היו האורבים י' אלפים איש מהיותר גבורים שבישראל ואחר שנסו ישראל והרחיקו בני בנימן מן העיר קמו וערכו מלחמה עם בני בנימן במקום שהיה שמו בעל תמר וזה הענין הוציא אורב ישראל ממקומו לפשוט אל הגבעה ולהכות העיר לפי חרב כי היה סימן ביניהם ובין האורב שכאשר יגיעו לבעל תמר יקום האורב ממקומו לפשוט אל הגבעה :
<h3>{ל}</h3>
וַיַּעֲל֧וּ בְנֵֽי־יִשְׂרָאֵ֛ל אֶל־בְּנֵ֥י בִנְיָמִ֖ן בַּיּ֣וֹם הַשְּׁלִישִׁ֑י וַיַּעַרְכ֥וּ אֶל־הַגִּבְעָ֖ה כְּפַ֥עַם בְּפָֽעַם׃
<b style="color: gray;">מצודת דוד</b> כפעם בפעם . בזה האופן שערכו בפעמים הראשונים :
<h3>{לא}</h3>
וַיֵּצְא֤וּ בְנֵֽי־בִנְיָמִן֙ לִקְרַ֣את הָעָ֔ם הָנְתְּק֖וּ מִן־הָעִ֑יר וַיָּחֵ֡לּוּ לְהַכּוֹת֩ מֵהָעָ֨ם חֲלָלִ֜ים כְּפַ֣עַם ׀ בְּפַ֗עַם בַּֽמְסִלּוֹת֙ אֲשֶׁ֨ר אַחַ֜ת עֹלָ֣ה בֵֽית־אֵ֗ל וְאַחַ֤ת גִּבְעָ֙תָה֙ בַּשָּׂדֶ֔ה כִּשְׁלֹשִׁ֥ים אִ֖ישׁ בְּיִשְׂרָאֵֽל׃
<b style="color: gray;">מצודת דוד</b> הנתקו מן העיר . נעתקו מן העיר בצאתם לקראת העם : במסילות וגו' בשדה . רצה לומר הכום בשדה במקום שמתפרשות המסלות אשר אחת מהן עולה בית אל וכו' , בהשדה ההוא הכו שלשים איש , ובאה הכ''ף לאמתת הדבר , וכן ( יהושע ג ד ) , כאלפים אמה במדה :
<b style="color: gray;">מצודת ציון</b> הנתקו . נעתקו וסרו : ויחלו . מלשון התחלה : במסלות . דרך כבושה :
<h3>{לב}</h3>
וַיֹּֽאמְרוּ֙ בְּנֵ֣י בִנְיָמִ֔ן נִגָּפִ֥ים הֵ֛ם לְפָנֵ֖ינוּ כְּבָרִאשֹׁנָ֑ה וּבְנֵ֧י יִשְׂרָאֵ֣ל אָמְר֗וּ נָנ֙וּסָה֙ וּֽנְתַקְּנֻ֔הוּ מִן־הָעִ֖יר אֶל־הַֽמְסִלּֽוֹת׃
<b style="color: gray;">מצודת דוד</b> ויאמרו וגו' . רצה לומר , ובני בנימן חשבו שהמה נגפים ואינם יכולים לעמוד בפניהם : ובני ישראל . רצה לומר , אבל האמת היה שבכוונה נסו להעתיקם לגמרי מן העיר אל המסלות , בכדי שיוכל האורב לבוא בתוך העיר :
<b style="color: gray;">מצודת ציון</b> נגפים . מוכים , כמו ( תהלים צא יב ) פן תגוף באבן רגלך :
<h3>{לג}</h3>
וְכֹ֣ל ׀ אִ֣ישׁ יִשְׂרָאֵ֗ל קָ֚מוּ מִמְּקוֹמ֔וֹ וַיַּעַרְכ֖וּ בְּבַ֣עַל תָּמָ֑ר וְאֹרֵ֧ב יִשְׂרָאֵ֛ל מֵגִ֥יחַ מִמְּקֹמ֖וֹ מִמַּֽעֲרֵה־גָֽבַע׃
<b style="color: gray;">רש"י</b> בבעל תמר . במישר יריחו : מגיח . נמשך , כמו ( איוב מ כג ) : יגיח ירדן אל פיהו ; ( תהלים כב י ) : גחי מבטן : ממערה גבע . ממקום צר , ערותה וגלויה של גבעת בנימין , מקום תורפה שלה שהיא נוחה ליכבש משם , כמו ( בראשית מב ט ) : לראות את ערות הארץ באתם :
<b style="color: gray;">מצודת דוד</b> קמו ממקומו . לאחר שהעתיקום מן העיר , קמו ממקומו , והפכו פניהם מול בני בנימן , וערכו עמהם מלחמה בבעל תמר : ואורב . רצה לומר , וגם האורב כבר נמשך ממקומו 'ממערה גבע' , כי לא הפכו פניהם עד אחר שראו משאת העשן מן העיר שהעלה האורב , כמו שכתוב בענין :
<b style="color: gray;">מצודת ציון</b> מגיח . ענין משיכה והוצאה , כמו ( תהלים כב י ) אתה גוחי מבטן : ממערה . ממקום גלויה שנוח לכבשה משם , והוא כמו ( ויקרא כ יח ) מקורה הערה :
<h3>{לד}</h3>
וַיָּבֹאוּ֩ מִנֶּ֨גֶד לַגִּבְעָ֜ה עֲשֶׂרֶת֩ אֲלָפִ֨ים אִ֤ישׁ בָּחוּר֙ מִכָּל־יִשְׂרָאֵ֔ל וְהַמִּלְחָמָ֖ה כָּבֵ֑דָה וְהֵם֙ לֹ֣א יָדְע֔וּ כִּֽי־נֹגַ֥עַת עֲלֵיהֶ֖ם הָרָעָֽה׃
<b style="color: gray;">מצודת דוד</b> ויבאו . האורב שהיו עשרת אלפים , כבר באו מנגד לגבעה : והמלחמה כבדה . רצה לומר , עם כל זה לחמו שתי המערכות בחוזק ובגבורה : והם . רצה לומר כי בני בנימן לא ידעו עדיין אשר הרעה נוגעת אליהם וקרובה לבא , כי לא ראו משאת העשן בעת שראוהו ישראל , ולא נמס עדיין לבבם , ולחמו גם הם בגבורה . ( לה ) ויגף ה' . רצה לומר , אבל סוף הדבר היה שנגף ה' את בנימן לפני ישראל , ובין הכל השחיתו מהם עשרים וחמשה אלף ומאה איש :
<h3>{לה}</h3>
וַיִּגֹּ֨ף יְהוָ֥ה ׀ אֶֽת־בִּנְיָמִן֮ לִפְנֵ֣י יִשְׂרָאֵל֒ וַיַּשְׁחִיתוּ֩ בְנֵ֨י יִשְׂרָאֵ֤ל בְּבִנְיָמִן֙ בַּיּ֣וֹם הַה֔וּא עֶשְׂרִ֨ים וַחֲמִשָּׁ֥ה אֶ֛לֶף וּמֵאָ֖ה אִ֑ישׁ כָּל־אֵ֖לֶּה שֹׁ֥לֵף חָֽרֶב׃
<h3>{לו}</h3>
וַיִּרְא֥וּ בְנֵֽי־בִנְיָמִ֖ן כִּ֣י נִגָּ֑פוּ וַיִּתְּנ֨וּ אִֽישׁ־יִשְׂרָאֵ֤ל מָקוֹם֙ לְבִנְיָמִ֔ן כִּ֤י בָֽטְחוּ֙ אֶל־הָ֣אֹרֵ֔ב אֲשֶׁר שָׂ֖מוּ אֶל־הַגִּבְעָֽה׃
<b style="color: gray;">רש"י</b> ויתנו איש ישראל . אשר בשדה , מקום לבנימן לברוח אל הגבעה , כי סמכו ישראל על האורב שיצאו לקראתם :
<b style="color: gray;">מצודת דוד</b> ויראו וגו' . חזר עתה לספר כל פרטי הדברים , ואמר מתחלה חשבו בני בנימן אשר ישראל נגפו לפניהם , וישראל נתנו לבנימן מקום לטעות , כי בכוונה נסו בכדי שירדפו אחריהם וינתקו מן העיר כי בטחו על האורב שהם ילכדו העיר אחרי הנתקם :
<h3>{לז}</h3>
וְהָאֹרֵ֣ב הֵחִ֔ישׁוּ וַֽיִּפְשְׁט֖וּ אֶל־הַגִּבְעָ֑ה וַיִּמְשֹׁךְ֙ הָאֹרֵ֔ב וַיַּ֥ךְ אֶת־כָּל־הָעִ֖יר לְפִי־חָֽרֶב׃
<b style="color: gray;">רש"י</b> וימשוך האורב . משך בשופר ; דבר אחר : משך בשופר העם אשר אתו , אל העיר :
<b style="color: gray;">מצודת דוד</b> והאורב החישו . בעודם רודפים , מהרו בני האורב ופשטו על העיר ונמשכו לתוכה והכו אותה :
<b style="color: gray;">מצודת ציון</b> החישו . מהרו , כמו ( תהלים נה ט ) החישה מפלט לי : ויפשטו . ענין פזור , וכדרך הנלחמים : לפי . חדוד החרב תקרא פה :
<h3>{לח}</h3>
וְהַמּוֹעֵ֗ד הָיָ֛ה לְאִ֥ישׁ יִשְׂרָאֵ֖ל עִם־הָאֹרֵ֑ב הֶ֕רֶב לְהַעֲלוֹתָ֛ם מַשְׂאַ֥ת הֶעָשָׁ֖ן מִן־הָעִֽיר׃
<b style="color: gray;">רש"י</b> והמועד היה . מתחלה היה אות בין ישראל ובין האורב , להיות האורב מרבה להעלות עשן העיר , ויבינו ישראל אשר לכד האורב את הגבעה : משאת העשן . גובה העשן :
<b style="color: gray;">מצודת דוד</b> והמועד היה . רצה לומר , מאז בעת שלחו את האורב היה להם סימן עם האורב לדעת זמן בואם אל העיר : הרב להעלותם . רצה לומר , סימן ידיעת הזמן היה , שהם יעלו הרבה עליית עשן מן העיר , על ידי שרפת דברים המרבים עשן :
<b style="color: gray;">מצודת ציון</b> והמועד . הזמן , כמו ( ירמיהו מו יז ) העביר המועד , ורוצה לומר , הודעת זמן בואם : הרב . הרבה : משאת העשן . עמוד העשן , על שם שנשאת כלפי מעלה :
<h3>{לט}</h3>
וַיַּהֲפֹ֥ךְ אִֽישׁ־יִשְׂרָאֵ֖ל בַּמִּלְחָמָ֑ה וּבִנְיָמִ֡ן הֵחֵל֩ לְהַכּ֨וֹת חֲלָלִ֤ים בְּאִֽישׁ־יִשְׂרָאֵל֙ כִּשְׁלֹשִׁ֣ים אִ֔ישׁ כִּ֣י אָמְר֔וּ אַךְ֩ נִגּ֨וֹף נִגָּ֥ף הוּא֙ לְפָנֵ֔ינוּ כַּמִּלְחָמָ֖ה הָרִאשֹׁנָֽה׃
<b style="color: gray;">רש"י</b> ויהפך איש ישראל . עכשיו חוזר לתחלת הדברים ושונה ומפרש , עשרים וחמשה אלף שכתבנו למעלה ( פסוק לה ) , כיצד נפלו והיכן נפלו :
<b style="color: gray;">מצודת דוד</b> ויהפך . רצה לומר , ובעת אשר מהפך איש ישראל לנוס , ובני בנימן התחילו להכותם בחשבם שנגוף הוא כאשר בראשונה :
<h3>{מ}</h3>
וְהַמַּשְׂאֵ֗ת הֵחֵ֛לָּה לַעֲל֥וֹת מִן־הָעִ֖יר עַמּ֣וּד עָשָׁ֑ן וַיִּ֤פֶן בִּנְיָמִן֙ אַחֲרָ֔יו וְהִנֵּ֛ה עָלָ֥ה כְלִיל־הָעִ֖יר הַשָּׁמָֽיְמָה׃
<b style="color: gray;">מצודת דוד</b> והמשאת . בעת נסו ישראל , ובנימין רדפם , אז התחילה המשאת לעלות , ובני ישראל ראוהו מיד , כמו שכתוב למעלה ( פסוק לח ) : ויפן . וכאשר פנה בנימן אחריו וראה גם הוא אשר עשן העיר עולה השמים :
<b style="color: gray;">מצודת ציון</b> החלה . התחילה : עמוד עשן . אמר לתוספת ביאור , כי כבר אמר 'והמשאת' : כליל . מלשון כל , כמו ( ויקרא ו טו ) כליל תקטר , ורוצה לומר , עשן שריפת כל העיר :
<h3>{מא}</h3>
וְאִ֤ישׁ יִשְׂרָאֵל֙ הָפַ֔ךְ וַיִּבָּהֵ֖ל אִ֣ישׁ בִּנְיָמִ֑ן כִּ֣י רָאָ֔ה כִּֽי־נָגְעָ֥ה עָלָ֖יו הָרָעָֽה׃
<b style="color: gray;">מצודת דוד</b> ואיש ישראל . רצה לומר , גם ראה אשר איש ישראל נהפך אליו להלחם בו אחר שנס מתחלה , ומזה השכיל לדעת שהם הבעירו את העיר באש , ובערמה נסו מתחלה , ולזה נבהל מאד כי ראה אשר נגעה עליו הרעה וקרובה לבוא :
<h3>{מב}</h3>
וַיִּפְנ֞וּ לִפְנֵ֨י אִ֤ישׁ יִשְׂרָאֵל֙ אֶל־דֶּ֣רֶךְ הַמִּדְבָּ֔ר וְהַמִּלְחָמָ֖ה הִדְבִּיקָ֑תְהוּ וַאֲשֶׁר֙ מֵהֶ֣עָרִ֔ים מַשְׁחִיתִ֥ים אוֹת֖וֹ בְּתוֹכֽוֹ׃
<b style="color: gray;">רש"י</b> ואשר מהערים . האורב שנכנס בעיר , משחיתים אותו בתוך השבט , בתוך העיר :
<b style="color: gray;">מצודת דוד</b> אל דרך המדבר . כי לא יכלו לחזור אל הגבעה , מפני האורב : והמלחמה . עדת המלחמה מישראל השיגוהו ברדפם אחריהם : ואשר מהערים . רצה לומר , ומי אשר בא מערי בנימן אל דרך המדבר להציל את מי מהם , היו ישראל משחיתים גם אותו בתוך אלו הנלחמים :
<b style="color: gray;">מצודת ציון</b> הדביקתהו . השיגה אותו והיה דבוק אליו :
<h3>{מג}</h3>
כִּתְּר֤וּ אֶת־בִּנְיָמִן֙ הִרְדִיפֻ֔הוּ מְנוּחָ֖ה הִדְרִיכֻ֑הוּ עַ֛ד נֹ֥כַח הַגִּבְעָ֖ה מִמִּזְרַח־שָֽׁמֶשׁ׃
<b style="color: gray;">רש"י</b> כתרו את בנימן . הקיפו את בנימן ככתר המקיף את הראש , וכן ( תהלים כב ג ) : אבירי בשן כתרוני , וכן ( חבקוק א ד ) : כי רשע מכתיר את הצדיק , וכן גם בלשון עטרה נקראת הקפה ( שמואל א כג כו ) : ושאול ואנשיו עוטרים אל דוד ואל אנשיו לתפשם : הרדיפוהו . קוראים אחריו רדיפה , צועקים זה לזה לרדוף : מנוחה הדריכוהו . אצל הערים שהם נוחים בהם , שם הדביקוהו : הדריכוהו . השיגוהו , ויש דוגמתו בלשון גמרא ( כתובות ס ב ) : רהט בתריה פרסא בחלא ולא אדרכיה : עד נוכח הגבעה . ממזרחה של גבעה :
<b style="color: gray;">מצודת דוד</b> כתרו . סבבו אותו ככתר הזה המסבב את הראש , כמו ( תהלים כב יג ) , אבירי בשן כתרוני : הרדיפוהו . קראו אלו לאלו , רדפוהו : מנוחה הדריכוהו . במקום מנוחתו ונחלתו , קראו אלו לאלו , רמסוהו : עד נכח הגבעה . רצה לומר , רדפום ורמסום עד מול הגבעה ממזרחה :
<b style="color: gray;">מצודת ציון</b> כתרו . מלשון כתר : הדריכוהו . מלשון דריכה ורמיסה :
<h3>{מד}</h3>
וַֽיִּפְּלוּ֙ מִבִּנְיָמִ֔ן שְׁמֹנָֽה־עָשָׂ֥ר אֶ֖לֶף אִ֑ישׁ אֶת־כָּל־אֵ֖לֶּה אַנְשֵׁי־חָֽיִל׃
<b style="color: gray;">רש"י</b> ויפלו מבנימן שמונה עשר אלף . בשדה בתוך המלחמה :
<h3>{מה}</h3>
וַיִּפְנ֞וּ וַיָּנֻ֤סוּ הַמִּדְבָּ֙רָה֙ אֶל־סֶ֣לַע הָֽרִמּ֔וֹן וַיְעֹֽלְלֻ֙הוּ֙ בַּֽמְסִלּ֔וֹת חֲמֵ֥שֶׁת אֲלָפִ֖ים אִ֑ישׁ וַיַּדְבִּ֤יקוּ אַחֲרָיו֙ עַד־גִּדְעֹ֔ם וַיַּכּ֥וּ מִמֶּ֖נּוּ אַלְפַּ֥יִם אִֽישׁ׃
<b style="color: gray;">רש"י</b> ויעוללהו . הריגה אחר הריגה , כעוללות שאחר הבציר : חמשת אלפים איש . הרי עשרים ושלשה אלף : עד גדעום . שם מקום : ויכו ממנו אלפים איש . הרי עשרים וחמשה אלף האמור למעלה ( פסוק לה ) , והמאה הכתובים למעלה ( שם ) , לא פירש היכן נפלו :
<b style="color: gray;">מצודת דוד</b> ויפנו . פנו מהדרך , ונסו לתוך המדבר 'אל סלע הרמון' : ויעללוהו . בהמסלות הרגו מהנשארים , כעוללות הנלקטים אחר הבציר : וידביקו . השיגוהו וקרבו אליו עד בואם לגדעום , והכו עוד אלפים איש :
<b style="color: gray;">מצודת ציון</b> ויעללהו . מלשון עוללות , והם הנלקטים אחר הבציר , כמו ( לעיל ח ב ) הלא טוב עללות אפרים :
<h3>{מו}</h3>
וַיְהִי֩ כָל־הַנֹּ֨פְלִ֜ים מִבִּנְיָמִ֗ן עֶשְׂרִים֩ וַחֲמִשָּׁ֨ה אֶ֥לֶף אִ֛ישׁ שֹׁ֥לֵֽף חֶ֖רֶב בַּיּ֣וֹם הַה֑וּא אֶֽת־כָּל־אֵ֖לֶּה אַנְשֵׁי־חָֽיִל׃
<b style="color: gray;">מצודת דוד</b> עשרים וחמשה אלף . ולמעלה אמר ( פסוק לה ) עוד מאה איש , ולא חש עתה להזכיר רק האלפים : ביום ההוא . כי בהמלחמות הראשונות , עם שנגפו ישראל , מכל מקום גם מבני בנימן נפלו אז אלף איש , וזה שכתוב למטה ( פסוק מז ) שלא נשארו מהם רק שש מאות איש , כי בני בנימן היו עשרים וששה אלף מלבד בני הגבעה שבע מאות , ובמלחמה האחרונה נפלו עשרים וחמשה אלף ומאה , ובמלחמות הראשונות נפלו אלף , הרי נשאר שש מאות :
<b style="color: gray;">רלב"ג</b> והנה בזה האופן ספר בכללות שהשחיתו בני ישראל בבנימן כ''ה אלף ומאה איש ואחר זכר הפרטים , וזכר איך היתה ההתחלה בענין האורב וזכר איך היתה התחבולה בענין האורב למועד שהגבילו איש ישראל למהר לפשוט אל הגבעה ולהכות העיר לפי חרב ואמר זה להעלות העשן מן העיר להבהיל את בנימן בראותו כי עלה כליל העיר השמימה והנה לא זכר בפרטים כי אם כ''ה אלף איש ולא חשש למאה העודפים על החשבון כי לא זכר בפרטים כי אם האלפים וידמה שיהיו שם יותר על האלפים בכל הרג והרג מספר מה כשהקבץ כלו יהיו מאה איש , וספר שנשארו בבנימן שש מאות איש ונסו אל סלע רמון וכבר נזכר תחלה שמספר בני בנימן עשרים וששה אלף שולף חרב ושבע מאות וידמה שהאלף הנשארים מתו במלחמו' הראשונות :
<h3>{מז}</h3>
וַיִּפְנ֞וּ וַיָּנֻ֤סוּ הַמִּדְבָּ֙רָה֙ אֶל־סֶ֣לַע הָֽרִמּ֔וֹן שֵׁ֥שׁ מֵא֖וֹת אִ֑ישׁ וַיֵּֽשְׁבוּ֙ בְּסֶ֣לַע רִמּ֔וֹן אַרְבָּעָ֖ה חֳדָשִֽׁים׃
<b style="color: gray;">מצודת דוד</b> ויפנו . רצה לומר , הנשארים מהם אשר נמלטו אל סלע הרמון היו 'שש מאות' , והמותר הרגו ישראל ברדפם אחריהם במסלות ועד גדעום , כמו שכתוב למעלה :
<h3>{מח}</h3>
וְאִ֨ישׁ יִשְׂרָאֵ֜ל שָׁ֣בוּ אֶל־בְּנֵ֤י בִנְיָמִן֙ וַיַּכּ֣וּם לְפִי־חֶ֔רֶב מֵעִ֤יר מְתֹם֙ עַד־בְּהֵמָ֔ה עַ֖ד כָּל־הַנִּמְצָ֑א גַּ֛ם כָּל־הֶעָרִ֥ים הַנִּמְצָא֖וֹת שִׁלְּח֥וּ בָאֵֽשׁ׃
<b style="color: gray;">רש"י</b> שבו אל בני בנימן . בכל הערים : מעיר מתם . התמו כל יושבי הערים : ועד בהמה . ואנשים בכלל 'מתום' היו , ש'מתום' לשון כליה הוא . ויש לתמוה על אלף היכן הם , שהרי עשרים וששה אלף התפקדו מן הערים , ומן הגבעה שש מאות , וכאן מנה בנופלים עשרים וחמשה אלף ומאה איש , ושש מאות נמלטו אל סלע הרמון , והאלף ברחו אל הערים ונפלו למחרת כששבו בני ישראל אל ערי בנימין להחרים הנשים והטף :
<b style="color: gray;">מצודת דוד</b> שבו . חזרו והלכו לערי בנימן והכום לפי חרב : מעיר מתם . מכל עיר הכו , האנשים עד בהמה , כל הנמצא בה מן החיות ועופות : הנמצאות . אשר מצאו לאחר זה שלא הרסו מאז בבואם להכות בהם , חזרו ושרפו בעת מצאם :
<b style="color: gray;">מצודת ציון</b> מתם . הוא שם לאנושיות , וכולל אנשים ונשים , כמו ( בראשית לד ל ) מתי מספר : שלחו . רוצה לומר , הבעירו , על שם שהאש עושה השליחות שהולך ושורף :
<h2>שופטים פרק-כא</h2>
<h3>{א}</h3>
וְאִ֣ישׁ יִשְׂרָאֵ֔ל נִשְׁבַּ֥ע בַּמִּצְפָּ֖ה לֵאמֹ֑ר אִ֣ישׁ מִמֶּ֔נּוּ לֹא־יִתֵּ֥ן בִּתּ֛וֹ לְבִנְיָמִ֖ן לְאִשָּֽׁה׃
<b style="color: gray;">מצודת דוד</b> נשבע במצפה . מאז נקהלו אל המצפה עד לא נלחמו : לא יתן בתו . על כי החזיקו ידי עוברי עבירה :
<b style="color: gray;">רלב"ג</b> עוד זכר שאיש ישראל נשבע במצפה לאמר שלא יתן איש ממנו בתו לבנימן לאשה וכראותם כי נפקד שבט אחד מישראל חרה להם מאד :
<h3>{ב}</h3>
וַיָּבֹ֤א הָעָם֙ בֵּֽית־אֵ֔ל וַיֵּ֤שְׁבוּ שָׁם֙ עַד־הָעֶ֔רֶב לִפְנֵ֖י הָאֱלֹהִ֑ים וַיִּשְׂא֣וּ קוֹלָ֔ם וַיִּבְכּ֖וּ בְּכִ֥י גָדֽוֹל׃
<b style="color: gray;">מצודת דוד</b> ויבא העם . אחר כל המעשים האלה : בית אל . אל בית האלהים אשר בשילה . ( ג ) למה ה' וגו' . למה באה על ידינו תקלה כזאת להחסיר מישראל שבט אחד , וכאלו שאלו להורותם מה לעשות להעמיד השבט :
<h3>{ג}</h3>
וַיֹּ֣אמְר֔וּ לָמָ֗ה יְהוָה֙ אֱלֹהֵ֣י יִשְׂרָאֵ֔ל הָ֥יְתָה זֹּ֖את בְּיִשְׂרָאֵ֑ל לְהִפָּקֵ֥ד הַיּ֛וֹם מִיִּשְׂרָאֵ֖ל שֵׁ֥בֶט אֶחָֽד׃
<b style="color: gray;">רש"י</b> להפקד . להגרע :
<b style="color: gray;">מצודת ציון</b> להפקד . להחסיר , כמו ( במדבר לא מט ) ולא נפקד ממנו איש :
<h3>{ד}</h3>
וַֽיְהִי֙ מִֽמָּחֳרָ֔ת וַיַּשְׁכִּ֣ימוּ הָעָ֔ם וַיִּבְנוּ־שָׁ֖ם מִזְבֵּ֑חַ וַיַּעֲל֥וּ עֹל֖וֹת וּשְׁלָמִֽים׃
<b style="color: gray;">מצודת דוד</b> ויבנו שם מזבח . נוסף על המזבח שעמד במשכן : ויעלו עלות ושלמים . לרצות עצמן לה' ולעשות שלום בינם לאביהם שבשמים , לתת בלבם עצה נכונה :
<b style="color: gray;">רלב"ג</b> והנה בנו שם מזבח חדש בבית האלהים והעלו עולות ושלמים ונגשו לדרוש את ה' על זה הקלקול שבא על ידם אולי נדרו שאם יתן ה' את בנימן בידם יעשו זה הענין לכבוד השם והנה היה קשה בעיני ישראל הגרע שבט אחד מישראל והתחכמו למצוא נשים לנותרים :
<h3>{ה}</h3>
וַיֹּֽאמְרוּ֙ בְּנֵ֣י יִשְׂרָאֵ֔ל מִ֠י אֲשֶׁ֨ר לֹא־עָלָ֧ה בַקָּהָ֛ל מִכָּל־שִׁבְטֵ֥י יִשְׂרָאֵ֖ל אֶל־יְהוָ֑ה כִּי֩ הַשְּׁבוּעָ֨ה הַגְּדוֹלָ֜ה הָיְתָ֗ה לַ֠אֲשֶׁר לֹא־עָלָ֨ה אֶל־יְהוָ֧ה הַמִּצְפָּ֛ה לֵאמֹ֖ר מ֥וֹת יוּמָֽת׃
<b style="color: gray;">מצודת דוד</b> בקהל וגו' . רצה לומר , מי הוא אשר לא עלה 'מכל שבטי ישראל' באסיפת הקהל 'אל ה'' , כי השכינה שורה במקום אשר יאספו ישראל שמה ( סנהדרין לט ב ) : כי השבועה וגו' . ולזה שאלו לעשות ולקיים דבר השבועה :
<h3>{ו}</h3>
וַיִּנָּֽחֲמוּ֙ בְּנֵ֣י יִשְׂרָאֵ֔ל אֶל־בִּנְיָמִ֖ן אָחִ֑יו וַיֹּ֣אמְר֔וּ נִגְדַּ֥ע הַיּ֛וֹם שֵׁ֥בֶט אֶחָ֖ד מִיִּשְׂרָאֵֽל׃
<b style="color: gray;">רש"י</b> וינחמו . שבו לחשוב עליהם מחשבת פליטה :
<b style="color: gray;">מצודת דוד</b> וינחמו . רצה לומר , בעבור שנחמו בני ישראל וכו' :
<b style="color: gray;">מצודת ציון</b> וינחמו . ענין הפוך מחשבה : נגדע . ענין כריתה , כמו ( ישעיהו י לג ) ורמי הקומה גדועים :
<h3>{ז}</h3>
מַה־נַּעֲשֶׂ֥ה לָהֶ֛ם לַנּוֹתָרִ֖ים לְנָשִׁ֑ים וַאֲנַ֙חְנוּ֙ נִשְׁבַּ֣עְנוּ בַֽיהוָ֔ה לְבִלְתִּ֛י תֵּת־לָהֶ֥ם מִבְּנוֹתֵ֖ינוּ לְנָשִֽׁים׃
<b style="color: gray;">מצודת דוד</b> מה נעשה להם . וחוזר ומפרש , לנותרים שלא נהרגו , מה נעשה להמציא להם נשים , ואנחנו הלא נשבענו בה' וכו' , ומאין ימצאו נשים :
<b style="color: gray;">מצודת ציון</b> תת . מלשון נתינה :
<h3>{ח}</h3>
וַיֹּ֣אמְר֔וּ מִ֗י אֶחָד֙ מִשִּׁבְטֵ֣י יִשְׂרָאֵ֔ל אֲשֶׁ֛ר לֹֽא־עָלָ֥ה אֶל־יְהוָ֖ה הַמִּצְפָּ֑ה וְ֠הִנֵּה לֹ֣א בָא־אִ֧ישׁ אֶל־הַֽמַּחֲנֶ֛ה מִיָּבֵ֥ישׁ גִּלְעָ֖ד אֶל־הַקָּהָֽל׃
<b style="color: gray;">מצודת דוד</b> ויאמרו . רצה לומר , וזה היה הסבה שהתעוררו ואמרו 'מי אחד' וכו' , בכדי לקיים את השבועה להמיתם ולתת מבנותם לבני בנימן לנשים : והנה לא בא איש . רצה לומר , לא ראו מביאת איש וכו' :
<h3>{ט}</h3>
וַיִּתְפָּקֵ֖ד הָעָ֑ם וְהִנֵּ֤ה אֵֽין־שָׁם֙ אִ֔ישׁ מִיּוֹשְׁבֵ֖י יָבֵ֥שׁ גִּלְעָֽד׃
<b style="color: gray;">מצודת דוד</b> ויתפקד העם . חזרו להשגיח בדבר ולחפש אחר מי מהם ולא מצאו :
<b style="color: gray;">מצודת ציון</b> ויתפקד . ענין ההשגחה על הדבר , כמו ( שמואל א יד יז ) פקדו נא וראו מי הלך :
<h3>{י}</h3>
וַיִּשְׁלְחוּ־שָׁ֣ם הָעֵדָ֗ה שְׁנֵים־עָשָׂ֥ר אֶ֛לֶף אִ֖ישׁ מִבְּנֵ֣י הֶחָ֑יִל וַיְצַוּ֨וּ אוֹתָ֜ם לֵאמֹ֗ר לְ֠כוּ וְהִכִּיתֶ֞ם אֶת־יוֹשְׁבֵ֨י יָבֵ֤שׁ גִּלְעָד֙ לְפִי־חֶ֔רֶב וְהַנָּשִׁ֖ים וְהַטָּֽף׃
<b style="color: gray;">רלב"ג</b> והרגו בהם כל יושבי יבש גלעד כי לא באו אל המחנה לבקשת ראשי העם והשאירו כל הבתולות להיות לנשים לבני בנימן ולפי שלא נמצא להם בזה האופן נשים במספרם כי לא היו שם ביבש גלעד כי אם ד' מאות בתולות נתנו להם דרך לקחת נשים מן המחוללות למאתים הנשארים אשר בבנות שילה בשיחטפו להם איש אשתו :
<h3>{יא}</h3>
וְזֶ֥ה הַדָּבָ֖ר אֲשֶׁ֣ר תַּעֲשׂ֑וּ כָּל־זָכָ֗ר וְכָל־אִשָּׁ֛ה יֹדַ֥עַת מִשְׁכַּב־זָכָ֖ר תַּחֲרִֽימוּ׃
<b style="color: gray;">מצודת דוד</b> וזה הדבר . רצה לומר , רק זה הדבר תעשו , להחרים כל זכר וכל אשה וכו' , אבל לא הבתולות :
<b style="color: gray;">מצודת ציון</b> ידעת . היא כנוי לבעילה , ולתוספת ביאור אמר משכב זכר : תחרימו . ענין כריתה וכליון :
<h3>{יב}</h3>
וַֽיִּמְצְא֞וּ מִיּוֹשְׁבֵ֣י ׀ יָבֵ֣ישׁ גִּלְעָ֗ד אַרְבַּ֤ע מֵאוֹת֙ נַעֲרָ֣ה בְתוּלָ֔ה אֲשֶׁ֧ר לֹֽא־יָדְעָ֛ה אִ֖ישׁ לְמִשְׁכַּ֣ב זָכָ֑ר וַיָּבִ֨יאוּ אוֹתָ֤ם אֶל־הַֽמַּחֲנֶה֙ שִׁלֹ֔ה אֲשֶׁ֖ר בְּאֶ֥רֶץ כְּנָֽעַן׃
<b style="color: gray;">רש"י</b> ארבע מאות . נערה בתולה . הושיבום על פי חביות של יין , בעולה ריחה נודף , בתולה אין ריחה נודף :
<b style="color: gray;">מצודת דוד</b> וימצאו וגו' בתולה . הושיבום על פי חבית של יין , בעולה ריחה נודף ולא בתולה , כן אמרו רבותינו זכרונם לברכה ( יבמות ס ב ) : למשכב זכר . לשכב עמה משכב זכר , ואמר לתוספת ביאור :
<h3>{יג}</h3>
וַֽיִּשְׁלְחוּ֙ כָּל־הָ֣עֵדָ֔ה וַֽיְדַבְּרוּ֙ אֶל־בְּנֵ֣י בִנְיָמִ֔ן אֲשֶׁ֖ר בְּסֶ֣לַע רִמּ֑וֹן וַיִּקְרְא֥וּ לָהֶ֖ם שָׁלֽוֹם׃
<b style="color: gray;">מצודת דוד</b> וידברו . מה שאמר בסוף המקרא שקראו להם 'שלום' , ולא יהרגום עוד מעתה :
<h3>{יד}</h3>
וַיָּ֤שָׁב בִּנְיָמִן֙ בָּעֵ֣ת הַהִ֔יא וַיִּתְּנ֤וּ לָהֶם֙ הַנָּשִׁ֔ים אֲשֶׁ֣ר חִיּ֔וּ מִנְּשֵׁ֖י יָבֵ֣שׁ גִּלְעָ֑ד וְלֹֽא־מָצְא֥וּ לָהֶ֖ם כֵּֽן׃
<b style="color: gray;">רש"י</b> ולא מצאו להם . לא ספקו להם :
<b style="color: gray;">מצודת דוד</b> וישב בנימן . אל העדה : הנשים אשר חיו . רצה לומר הבתולות אשר החיו מבין הבעולות : לא מצאו . לא ספקו להם כפי הצורך , כי הבתולות היו ארבע מאות , ובני בנימין נשארו שש מאות ( לעיל כ מז ) :
<b style="color: gray;">מצודת ציון</b> חיו . החיו : מצאו . ענין ספוק , כמו ( יהושע יז יט ) לא ימצא לנו ההר : כן . רוצה לומר , כראוי וכצורך , כמו ( לעיל יב ו ) ולא יכין לדבר כן :
<h3>{טו}</h3>
וְהָעָ֥ם נִחָ֖ם לְבִנְיָמִ֑ן כִּֽי־עָשָׂ֧ה יְהוָ֛ה פֶּ֖רֶץ בְּשִׁבְטֵ֥י יִשְׂרָאֵֽל׃
<b style="color: gray;">מצודת דוד</b> נחם לבנימן . נתחרטו על מה שעשו לבנימן : כי עשה ה' . על ידם עשה ה' פרץ בשבטי ישראל , להיות כמעט חסרים שבט אחד :
<b style="color: gray;">מצודת ציון</b> פרץ . ענין שבירה :
<h3>{טז}</h3>
וַיֹּֽאמְר֨וּ זִקְנֵ֣י הָעֵדָ֔ה מַה־נַּעֲשֶׂ֥ה לַנּוֹתָרִ֖ים לְנָשִׁ֑ים כִּֽי־נִשְׁמְדָ֥ה מִבִּנְיָמִ֖ן אִשָּֽׁה׃
<b style="color: gray;">מצודת דוד</b> לנותרים . אלו שני המאות הנותרים משש המאות , מה נעשה להמציא להם נשים : כי נשמדה . כי מבני בנימן נשמדה כל אשה , ומהיכן ישאו נשים :
<b style="color: gray;">מצודת ציון</b> נשמדה . ענין כליון :
<h3>{יז}</h3>
וַיֹּ֣אמְר֔וּ יְרֻשַּׁ֥ת פְּלֵיטָ֖ה לְבִנְיָמִ֑ן וְלֹֽא־יִמָּחֶ֥ה שֵׁ֖בֶט מִיִּשְׂרָאֵֽל׃
<b style="color: gray;">רש"י</b> ירושת פליטה . נחלת השבט נשארה ריקנית , הבו עצה שיולידו בנים ויחזיקו בנחלתם הפליטה הנשארת , ולא ימחה שבט מישראל :
<b style="color: gray;">מצודת דוד</b> ויאמרו . השיבו כל העדה ואמרו , הלא ירושת הפליטה מיבש גלעד , הם הבתולות שהחיו , הלא לבנימן נתנום ולא יהיה אם כן עוד נמחה השבט , כי הם יולידו בנים ובנות :
<b style="color: gray;">מצודת ציון</b> פליטה . שארית : ימחה . ענין מחיקה , כמו ( שמות לב לג ) אמחנו מספרי :
<b style="color: gray;">רלב"ג</b> ירושת פלטה לבנימן . הרצון בו במה שפלט מהם והם השש מאות איש ראוי שנעשה בדרך שיהו ירושה לבנימן רוצה לומר שלא יפקד שם בנימן במותם וזה אמנם יהיה בשיקחו להם נשים וזה ענין הירושה כי היא נשארת עד מות המוריש והנה אמרו זה להורות כי לא סבב הש''י שיהיו השש מאות האלו מפליטיו אם לא מפני שלא ימחה שבט מישראל ולזה חוייב לנו לעשותו שיהיו להם נשים בזנות כדי שלא נעבור על שבועתינו וידמה שזאת השבועה לא היתה רק לאותם האנשים לא לבאים אחריהם וימנעו מתת להם איש בתו לא בת איש אחר יהיו להם בנות יושבי יבש גלעד :
<h3>{יח}</h3>
וַאֲנַ֗חְנוּ לֹ֥א נוּכַ֛ל לָתֵת־לָהֶ֥ם נָשִׁ֖ים מִבְּנוֹתֵ֑ינוּ כִּֽי־נִשְׁבְּע֤וּ בְנֵֽי־יִשְׂרָאֵל֙ לֵאמֹ֔ר אָר֕וּר נֹתֵ֥ן אִשָּׁ֖ה לְבִנְיָמִֽן׃
<b style="color: gray;">מצודת דוד</b> ואנחנו . רצה לומר , ואם בעבור חמלת שני המאות איש עצמן , מה נעשה עוד , הלא לא נוכל לתת להם מבנותינו כי כלנו נשבענו וכו' :
<h3>{יט}</h3>
וַיֹּאמְר֡וּ הִנֵּה֩ חַג־יְהוָ֨ה בְּשִׁל֜וֹ מִיָּמִ֣ים ׀ יָמִ֗ימָה אֲשֶׁ֞ר מִצְּפ֤וֹנָה לְבֵֽית־אֵל֙ מִזְרְחָ֣ה הַשֶּׁ֔מֶשׁ לִמְסִלָּ֔ה הָעֹלָ֥ה מִבֵּֽית־אֵ֖ל שְׁכֶ֑מָה וּמִנֶּ֖גֶב לִלְבוֹנָֽה׃
<b style="color: gray;">רש"י</b> מזרחה השמש למסלה . במזרחה של מסילה , שילה בצפונה של בית אל ובדרומה של לבונה , ובמזרחה של מסילה העולה מבית אל שכמה :
<b style="color: gray;">מצודת דוד</b> ויאמרו . חזרו זקני העדה ואמרו 'הנה חג ה' בשלו' , ובמקום ההוא ימצאו נשים , וכאשר אמרו לבני בנימן ( לעיל כ כב ) : חג ה' . יום שמרבים בו קרבנות לה' : מימים ימימה . קבוע בכל שנה ושנה : אשר מצפונה וגו' . נתן סימן על המקום ( גיטין ז ב ) ואמר , שהיא בצפונה של בית אל , ובמזרחה של המסלה העולה מבית אל לשכם ובדרומה של לבונה :
<b style="color: gray;">מצודת ציון</b> חג . הקרבן ייקרא חג , כמו ( תהלים קיח כז ) אסרו חג בעבתים :
<h3>{כ}</h3>
(ויצו) [וַיְצַוּ֕וּ] אֶת־בְּנֵ֥י בִנְיָמִ֖ן לֵאמֹ֑ר לְכ֖וּ וַאֲרַבְתֶּ֥ם בַּכְּרָמִֽים׃
<b style="color: gray;">מצודת דוד</b> ויצוו . אל העם לא אמרו באיזה אופן ימצאו , כי פן יודע לאנשי שילה ויהיו נשמרים , אבל לבני בנימן אמרו האופן , וציוום לארוב בכרמי שילה :
<h3>{כא}</h3>
וּרְאִיתֶ֗ם וְ֠הִנֵּה אִם־יֵ֨צְא֥וּ בְנוֹת־שִׁילוֹ֮ לָח֣וּל בַּמְּחֹלוֹת֒ וִֽיצָאתֶם֙ מִן־הַכְּרָמִ֔ים וַחֲטַפְתֶּ֥ם לָכֶ֛ם אִ֥ישׁ אִשְׁתּ֖וֹ מִבְּנ֣וֹת שִׁיל֑וֹ וַהֲלַכְתֶּ֖ם אֶ֥רֶץ בִּנְיָמִֽן׃
<b style="color: gray;">מצודת דוד</b> וראיתם . ומן המארב תשקיפו מי היוצא , וכאשר יצאו בנות שילה לחול במחולות , כי כן היה דרכם ביום ההוא : ויצאתם . אז תצאו מן המארב , וכל איש יחטוף אחת להיות אשתו ותלכו לדרככם :
<b style="color: gray;">מצודת ציון</b> לחול במחולות . ענין רקידת השמחה , וקרוי בלשון מחול , כי הדרך לזמר אז בחלילים , או רצה לומר , בכלי מחול , וכן ( שמות לב יט ) וירא את העגל ומחלת : וחטפתם . ענין מהירת הלקיחה , כמו ( תהלים י ט ) יחטוף עני :
<h3>{כב}</h3>
וְהָיָ֡ה כִּֽי־יָבֹ֣אוּ אֲבוֹתָם֩ א֨וֹ אֲחֵיהֶ֜ם (לרוב) [לָרִ֣יב ׀] אֵלֵ֗ינוּ וְאָמַ֤רְנוּ אֲלֵיהֶם֙ חָנּ֣וּנוּ אוֹתָ֔ם כִּ֣י לֹ֥א לָקַ֛חְנוּ אִ֥ישׁ אִשְׁתּ֖וֹ בַּמִּלְחָמָ֑ה כִּ֣י לֹ֥א אַתֶּ֛ם נְתַתֶּ֥ם לָהֶ֖ם כָּעֵ֥ת תֶּאְשָֽׁמוּ׃
<b style="color: gray;">רש"י</b> לריב אלינו . ללכת אלינו במלחמה : ואמרנו אליהם חנונו אותם . רחמנו עליהם כי אינם יודעים מה לעשות , 'כי לא לקחנו איש אשתו במלחמה' של יבש גלעד אלא לארבע מאות איש מהם , ואם על השבועה אתם מקפידים , לא עון לכם בדבר 'כי לא אתם נתתם להם' את בנותיכם שתהא לכם אשמה בדבר ושלום לכם אל תיראו :
<b style="color: gray;">מצודת דוד</b> אבותם . של הנערות הנחטפות : לריב אלינו . לעשות עמנו מריבה לעזור להם להוציא הנשים מתחת ידכם במשפט : ואמרנו . ונאמר להם 'חננו' וחמלו למעננו את בני בנימן מלקחת מהם את הנשים : כי לא לקחנו וגו' במלחמה . רצה לומר , כי במלחמות יבש גלעד לא לקחנו מהם כל כך נערות עד שיהא בהן די ליתן לכל איש מבני בנימן את אשתו , ומהיכן אם כן ימצאו נשים : כי לא אתם וגו' . רצה לומר ואם בעבור איסור השבועה , הלא אין כאן חשש איסור שבועה , כי לא אתם נתתם להם מרצונכם כדרך עת נשואין שיהיה עליכם אשם , כי הלא בחזקה לקחו :
<b style="color: gray;">מצודת ציון</b> חנונו . ענין רחמנות וחמלה , וכן ( שם ד ב ) חנני ושמע תפלתי , רוצה לומר , חננו וחמלו למעננו את בני בנימן , ודוגמתו ( שמואל ב יח ה ) לאט לי לנער , ורצונו לומר , לאט למעני לנער : תאשמו . מלשון אשם וחטא :
<b style="color: gray;">רלב"ג</b> חנונו אותם . הוא על דרך לאט לי לנער לאבשלום והרצון חנונו בעבורנו את בני בנימן והניחום להם כי מה שנשבענו היה על דרך נתינת הנשים לאנשים ולא נשבענו שלא יחטפו ממנו כי אין נהוג שיקח איש אשה על זה הדרך ותוכלו לראות ממנו זה בכלל כי לא לקחנו איש אשתו במלחמ' אבל נתנום לנו ברצון וכן המנהג בלקיחת האשה ובהיות הענין כן הוא מבואר שכאשר לא הנחתם אותן להם בעת הזאת תמחה שבט מישראל אם לא יהיו נשים לנשארים מבני בנימן הנה אתם אשמים תהיו :
<h3>{כג}</h3>
וַיַּֽעֲשׂוּ־כֵן֙ בְּנֵ֣י בִנְיָמִ֔ן וַיִּשְׂא֤וּ נָשִׁים֙ לְמִסְפָּרָ֔ם מִן־הַמְּחֹלְל֖וֹת אֲשֶׁ֣ר גָּזָ֑לוּ וַיֵּלְכ֗וּ וַיָּשׁ֙וּבוּ֙ אֶל־נַ֣חֲלָתָ֔ם וַיִּבְנוּ֙ אֶת־הֶ֣עָרִ֔ים וַיֵּשְׁב֖וּ בָּהֶֽם׃
<b style="color: gray;">מצודת דוד</b> למספרם . לפי מספרם אחת לכל איש : מן המחללות . מן הנשים המחוללות אשר לקחו בחזקה : ויבנו את הערים . כי בני ישראל הרסו ושרפו אותם :
<b style="color: gray;">מצודת ציון</b> המחוללות . המרקדות או המזמרות :
<h3>{כד}</h3>
וַיִּתְהַלְּכ֨וּ מִשָּׁ֤ם בְּנֵֽי־יִשְׂרָאֵל֙ בָּעֵ֣ת הַהִ֔יא אִ֥ישׁ לְשִׁבְט֖וֹ וּלְמִשְׁפַּחְתּ֑וֹ וַיֵּצְא֣וּ מִשָּׁ֔ם אִ֖ישׁ לְנַחֲלָתֽוֹ׃
<b style="color: gray;">מצודת דוד</b> בעת ההיא . אחר שמצאו נשים לבני בנימן : איש לנחלתו . ולא החזיק מי מהם בנחלת בנימן , כי שש מאות איש אשר נשארו ירשו כל נחלת בנימן :
<b style="color: gray;">רלב"ג</b> וספר כי משם הלכו בני ישראל איש לשבטו ולמשפחתו ואיש לנחלתו , ובני בנימן ג''כ שבו לנחלתם ובנו עריהם וישבו בהם , ואולם התועלות המגיעות מאלו הספורים הם אלו . הראשון הוא להודיע מה שקרה מן הסכנה למיכה מפני נטייתו מדרכי התורה עד שכמעט סבב הפסל ההוא לאבד מיכה וביתו . השני הוא להודיע שראוי לנלחמים שיראו מראשי הענין אם יתכן להם לנצח שכנגדם ואם לא יתכן להם זה אין ראוי שיתחילו במלחמה ולזה ספר שבני דן שלחו ה' מרגלים והם ראו כי כבר תנוצח העיר ההיא בקלות ולזה התעוררו לבא למלחמה עליהם . השלישי הוא להודיע שאין ראוי לאדם לריב עם מי שתקיף ממנו כ''ש כשהיה עם זה שכנגדו מר נפש שלא יירא מאד מהמות ולזה זכר כי כשראה מיכה שחזקים בני דן ממנו עם מה שספרו להם שהם מרי נפש פנה ושב לביתו . הרביעי הוא לפרסם מה שנשקעו בו בני דן מהחטא זה הזמן הארוך אשר ספר וכאילו היה זה התנצלות מה לשמשון שהיה מהשבט ההוא אם נשקע במדה המגונה ההיא ר''ל ללכת אחר עיניו . החמישי הוא להודיע שאין ראוי לאדם לקחת פילגש להמשך לענין המשגל הלא תראה מה שקרה מהרע מהפילגש הזאת שלקח האיש הלוי שנכשלו בסבתה כמה רבבות מישראל ולזאת הסבה זכר רוע תכונת בני בנימן אשר בגבעה בענין המשגל ומה שקרה להם בעבור זה מההשחתה והכליון . הששי הוא להודיע שאין ראוי לאדם להתנהג בקנטורין בתוך ביתו ולהטיל אימה יתרה שם הלא תראה מה שנמשך מהרע מההקנטו' שהקניט האיש הלוי פילגשו שהיה זה סבה שברחה ממנו ושבה אל בית אביה ואילו ישבה בביתו לא אירע לה זה הרע ולא לישראל בעבורם . השביעי הוא להודיע ג''כ שראוי לאשה שלא תטה מאיש' ללכת מאתו אבל ראוי לה לסבול דבריו ותוכחתו ותטה אל כל אשר יחפוץ הלא תראה מה שנמשך מהרע לישראל מפני שלא סבלה הפילגש דברי הקנטורין ההם מבעלה כי זה היה סבה אל שבתה אל בית אביה ונמשך מזה מהרע מה שבא בזה הספור . השמיני הוא להודיע שאין ראוי לאדם לעכב הליכת האורחים מביתו בעבור תשוקתו לכבדם אבל ראוי כשיראה רצונם שיניחם להשלים רצונם ולזה ספר מה שקרה מהרע בעבור מה שעכב אבי הנערה את האיש הלוי כי זה היה סבה אל שלנו בגבעה וקרה מזה מהרע מה שבא בזה הספור . התשיעי הוא להודיע שאין ראוי להולכי דרכים ללכת בלילה למה שקרה בזה מהסכנה ולזה ספר שלא רצו ללכת אחר ערוב השמש ולולי כי ירושלם היתה אז ליבוסי היו לנים בירושלם מצד כי היום רד מאד . העשיוי הוא להודיע כי כשיבא הכרח להתבע לחטא המשגל האיש והאשה מתירין האשה קודם לאיש לזה ואעפ''י שתהיה אשת איש ולזה התיר זה האיש פילגשו להם קודם שיתיר עצמו להם . הי''א הוא להודיע זנות בני בנימן ואכזריותם שהם העם שהתעללו בפילגש כל הלילה לא השתדלו להאכילה ולהשקותה אבל שלחוה בשחר באופן שמתה מהחולשה עם זה שבאו עליה באכזריות באופן שהזיקוה בתשמיש עד שנמשך לה מות מזה ולזה ג''כ ספר מאכזריותם שאין איש מהם מאסף האיש הלוי הביתה עם שאין לו מחסור כל דכר ולזה לא יצטרך שיהנוהו מאשר להם לפי מה שהגיד להם ועם מ''ש להם שהוא הולך לבית ה' כי זה היה ראוי שיביאם אל שיאספוהו הביתה לכבוד השם . הי''ב הוא להודיע שראוי לאדם כשהרעו לו שלא ישמיע קולו כדי שלא יוסיף לעצמו רע על רע עד היותו במקום יוכל לבטוח בו ואז יוכל להשמיע קולו לבקשת הנקמה ולזה ספר ששתק האיש הלוי עד שבא אל ביתו ואז השתדל להנקם מבני הגבעה על הזמה שעשו . הי''ג הוא להודיע שראוי למי שירצה להניע האנשים לעשות דבר מה שיעשה זה בחכמה כדי שיגיע למבוקשו ולזה ראוי שיראה להם בעיניהם הדבר אשר יניעם לזה כשיהיה אפשר לו זה ולא יספיק לו ספור הדברים ההם להם כי יותר יאמינו האנשים במה שיראו ממה שיאמינו במה שיסופר להם ולא יראוהו בעיניהם ולזה ספר ששלח האיש הלוי נתחי הפילגש לכל שבטי ישראל ולא רצה לשלוח הספור להם לבד בכתב עם שזה משך לבם מאד לקנא לזה לרוב הזרות אשר היה בזה הענין ולזאת הסבה לא רצה לגלות להם מה זה ועל מה זה עד שהיו דבריו להם פנים בפנים על זה . הי''ד הוא להודיע שראוי לבער החטאים מן הארץ כדי שלא ילמדו הנשארים ממעשיהם כ''ש בדבר יפותו בו האנשים בקלות והוא ענין המשגל ולזה ספר התפעלות בני ישראל על זה ההתפעלות הנפלא והתעוררו לבער החטאים בזה האופן שבא בזה הספור . הט''ו הוא להודיע שראוי לאדם שלא יחזק יד אחר כשיהיו חטאים לשמרם משיגיע להם העונש הראוי להם אבל ראוי לו שלא יכיר להם אחוה אחר סורם מדרכי התורה הלא תראה מה שקרה לבני בנימן בעזרם לאחיהם החטאים שנפל עוזר וכשל עזור ויחדיו כלו . הט''ו הוא להודיע שראוי למי שישאל עצה על דבר מה שיבאר דבריו תכלית הביאור עד שיתבאר לו בשלימות איך יתנהג בדבר ההוא שישאל עליו עצה ומתי יהיה עת ראוי יצליח בו דרכו ולזה ספר מה שקרה מהרע לישראל כששאלו באלהים איך יעשו המלחמה מפני שלא חקרו
<h3>{כה}</h3>
בַּיָּמִ֣ים הָהֵ֔ם אֵ֥ין מֶ֖לֶךְ בְּיִשְׂרָאֵ֑ל אִ֛ישׁ הַיָּשָׁ֥ר בְּעֵינָ֖יו יַעֲשֶֽׂה׃
<b style="color: gray;">מצודת דוד</b> בימים ההם אין מלך . רצה לומר עם כי לא היה בימים ההם מלך בישראל וכל אחד עשה הישר בעיניו , מכל מקום לא שלחו יד בנחלת בנימן , כי בעבור אשר נשארו מעט מהרבה מאוד חמלו עליהם והניחו להנשארים את כל הנחלה :