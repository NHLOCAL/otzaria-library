<h1>תהלים</h1>

<h2>תהילים פרק-א</h2>
<h3>{א}</h3>
אַ֥שְֽׁרֵי־הָאִ֗ישׁ אֲשֶׁ֤ר ׀ לֹ֥א הָלַךְ֮ בַּעֲצַ֪ת רְשָׁ֫עִ֥ים וּבְדֶ֣רֶךְ חַ֭טָּאִים לֹ֥א עָמָ֑ד וּבְמוֹשַׁ֥ב לֵ֝צִ֗ים לֹ֣א יָשָֽׁב׃
<b style="color: gray;">רש"י</b> אשרי האיש . בעשרה לשונות של זמר נאמר ספר זה , בנצוח , בנגון , במזמור , בשיר , בהלל , בתפלה , בברכה , בהודאה , באשרי , בהללויה , כנגד עשרה בני אדם שאמרוהו , אדם , מלכי צדק , אברהם , משה , דוד , שלמה , אסף , ושלשה בני קרח , וחלוקין על ידותון י''א אדם היה כמש''כ בד''ה , וי''א אין ידותון שבספר זה אלא ע''ש הדתות והדינים של גזירות שעברו עליו ועל ישראל ( אשרי האיש לישפלישמנ''ץ בלעז ) . אשוריו של איש ותהלותיו של אדם אלו הם אשר לא הלך כי מתוך שלא הלך לא עמד ומתוך שלא עמד לא ישב :
<b style="color: gray;">מצודת דוד</b> אשרי האיש. ספורי תהלות האיש המה לומר עליו בשבחו זהו אשר לא הלך בעצת רשעים ר''ל לא היה לבו נפתה ללכת בעצתם לעשות כמוהם וכל כך היה נזהר בנפשו עד שלא עמד בדרך אשר החוטאים עוברים בו בחשבו פן יפגשוהו ויסיתוהו אחרי עצתם ובהיות כן לא בא א''כ לכלל ישיבה לשבת עמהם להשריש עצתם בלבו וללכת בה ועשה א''כ משמרת למשמרת :
<b style="color: gray;">מצודת ציון</b> אשרי . ענין שבח ותהלה כמו כי אשרוני בנות ( בראשית ל' ) : לצים . מלשון מליצה כי המלעיג בבני אדם או באורח יושר דרכו להטעים אמריו במיטב הדבור להכניס בלב :
<b style="color: gray;">תורה תמימה</b> תנו רבנן ההולך לאיצטדינין ולכרקום וראה שם את הנחשים ואת החברין בוקיון ומוקיון ומוליון ולוליון בלורין סלגורין הרי זה מושב לצים ועליהם הכתוב אומר אשרי האיש אשר לא הלך וגו' כי אם בתורת ה' חפצו הא למדת שדברים הללו מביאין את האדם לידי ביטול תורה וכו'.<small><span style="color: gray;">עבודה זרה יח ע"ב</span></small>
דאמר ר' שמואל בר נחמני אמר רבי יוחנן כל פרשה שהיתה חביבה על דוד פתח בה באשרי וסיים בה באשרי פתח באשרי דכתיב אשרי האיש וסיים באשרי דכתיב אשרי כל חוסי בו:<small><span style="color: gray;">ברכות ט ע"ב</span></small>
דרש בר קפרא רגזן לא עלתה בידו אלא רגזנותא ולאדם טוב מטעימים אותו מפרי מעשיו וכל שאינו לא במקרא ולא במשנה ולא בדרך ארץ דור הנאה ממנו שנאמר ובמושב לצים לא ישב מושבו מושב לצים:<small><span style="color: gray;">קידושין מ ע"ב</span></small>
רבי חנינא בן תרדיון אומר שנים שיושבים ואין ביניהם דברי תורה הרי זה מושב לצים שנאמר ובמושב לצים לא ישב אבל שנים שיושבין ויש ביניהם דברי תורה שכינה ביניהם שנאמר אז נדברו יראי ה' איש אל רעהו ויקשב ה' וישמע ויכתב (ב)ספר זכרון לפניו ליראי ה' ולחושבי שמו אין לי אלא שנים מנין שאפילו אחד שיושב ועוסק בתורה שהקב"ה קובע לו שכר שנאמר ישב בדד וידום כי נטל עליו:<small><span style="color: gray;">אבות יא ע"א</span></small>
<b style="color: gray;">מלבי"ם פירוש המילות</b> אשרי האיש, בא לבאר התנאים שבעבורם יהיה האיש מאושר, ויש הבדל בין מאושר ובין מצליח, ההצלחה הוא בענינים עולמיים בחיי העולם הזה, והאושר הוא בענינים הנפשיים בחיי העולם הבא, והנה השלמות יהיה בשלשה ענינים, שלמות הקנין, שלמות הגוף, שלמות הנפש, לכן באר שמדבר פה מאשרי האיש, האושר המיוחד אל האיש והאדם מצד שהוא אדם, לא האושר שישתתף בו עם סוגו מצד שהוא חי, רצה לומר כי שלמות הקנין ושלמות הגוף ימצא גם בשאר בע''ח, כי מצאנו כמה בע''ח שמשיגים מחייתם ומזונם ביתר נקל וביתר שאת מן האדם ולית דעתיר מחזירי, וכן יתעצמו בכח גופם יותר מן האדם, כמו הפיל והאריה, וכן בחושיהם הנשר והאיה בחוש הראות וכדומה, ואין זה אושר המיוחד אל האיש והאדם, רק שלמות המדות ותכונת הנפשיים הם המיוחדים אל האיש לבדו, ומבאר כי אשרו תלוי בראשונה במה שיזהר מחטוא, אשר לא הלך בעצת רשעים וכו', ויש הבדל בין רשעים ובין חטאים, שהרשעים הם החוטאים מצד הזדון והפשיעה בין בין אדם למקום בין בין אדם לחברו, ולכן אמר עצת רשעים, כי הם החוטאים בעצה והשכלה, מה שאין כן אצל חטאים לא יכול לאמר בעצת, כי הם אינם חוטאים בעצה, ומוסיף שאף בדרך חטאים לא עמד שהחטאים הם החוטאים מצד התאוה לבד, רצה לומר שלא יחטא מצד תאותו גם כן, ולא לבד שלא הלך בדרך חטאים היינו שאינו מתמיד בחטאים, כי גם לא עמד בדרכם אף לפי שעה, ומוסיף ובמושב לצים לא ישב, הלצים הם יושבי קרנות אינם פועלים רע אבל גם לא יעשו טוב רק רודפים רוח והבל ולצנות ואינם עוסקים בתורה :
<h3>{ב}</h3>
כִּ֤י אִ֥ם בְּתוֹרַ֥ת יְהוָ֗ה חֶ֫פְצ֥וֹ וּֽבְתוֹרָת֥וֹ יֶהְגֶּ֗ה יוֹמָ֥ם וָלָֽיְלָה׃
<b style="color: gray;">רש"י</b> כי אם בתורת ה' חפצו . הא למדת שמושב הלצים מביאו לידי בטול תורה : ובתורתו יהגה . בתחלה היא נקראת תורת ה' ומשעמל בה היא נקראת תורתו : יהגה . כל ל' הגה בלב הוא כד''א ( לקמן יט ) והגיון לבי ( ישעי' לג ) לבך יהגה אימה , ( משלי כד ) כי שוד יהגה לבם :
<b style="color: gray;">מצודת דוד</b> כי אם . לא סוף הדבר שחדל ונזהר מעצת רשע כ''א עשה גם את הטוב , כי כל חפצו היה בתורת ה' : ובתורתו . בכל עת יחשוב להתבונן במה שהמציא בלבו טעמים וציצים פרחים לתורה :
<b style="color: gray;">מצודת ציון</b> יהגה . פעם תשמש ענין מחשבה כמ''ש והגיון לבי ( לקמן י''ט ) ופעם תשמש ענין דבור כמ''ש ולשוני תהגה ( לקמן ל''ה ) :
<b style="color: gray;">תורה תמימה</b> א"ר מתנה אמר רב חסדא האב שמחל על כבודו כבודו מחול הרב שמחל על כבודו אין כבודו מחול ורב יוסף אמר אפי' הרב שמחל על כבודו כבודו מחול שנאמר ויי' הולך לפניהם יומם אמר רבא הכי השתא התם הקדוש ב"ה עלמא דיליה הוא ותורה דיליה היא מחיל ליה ליקריה הכא תורה דיליה היא הדר אמר רבא אין תורה דיליה היא דכתיב ובתורתו יהגה יומם ולילה וכו'<small><span style="color: gray;">קידושין לב ע"א</span></small>
א"ר אין אדם לומד תורה אלא ממקום שלבו חפץ שנאמר כי אם בתורת ה' חפצו וכו'.<small><span style="color: gray;">עבודה זרה יט ע"א</span></small>
א"ר יהושע בן לוי דבר זה כתוב בתורה ושנוי בנביאים ומשולש בכתובים כל העוסק בתורה נכסיו מצליחין לו כתוב בתורה דכתיב ושמרתם את דברי הברית הזאת ועשיתם אותם למען תשכילו את כל אשר תעשון שנוי בנביאים דכתיב לא ימוש ספר התורה [הזה] מפיך והגית בו יומם ולילה למען תשמור לעשות ככל הכתוב בו כי אז תצליח את דרכיך ואז תשכיל משולש בכתובים דכתיב כי אם בתורת ה' חפצו ובתורתו יהגה יומם ולילה והיה כעץ שתול על פלגי מים אשר פריו יתן בעתו ועלהו לא יבול וכל אשר יעשה יצליח וכו'.<small><span style="color: gray;">עבודה זרה יט ע"ב</span></small>
<b style="color: gray;">מלבי"ם פירוש המילות</b> כי אם, אולם לא די במניעת הרע לבד כי מתנאי האושר שיעשה טוב, ולא שיעשה טוב נימוסי לבד כהפילוסופים שבדו דתות לעצמם, רק שישמור תורת ה' ומצותיו, וגם באר שמתנאי עשיית הטוב שיעשהו בעבור שהוא טוב ובעבור מצות ה' לבד, לא בעבור פניות אחרות שיקוה להשיג עבור עבודתו שכר ותועלת, שאז אין חפצו תורת ה' רק הערב והמועיל שמקוה שכר עבודתו, ע''כ התנה כי אם בתורת ה' חפצו, והנה שלמות הזה מתחלק לשנים, שלמות העיון ושלמות המעשה, שלמות העיוני נקרא תורת ה', כי היא תורהו דעת ה' ודרכיו ואמתתו, אבל חלק זה לא ישיגהו האדם עד תכליתו, ודי אם בתורת ה' חפצו ומאוייו ומשתדל להשיגו ודורש אחריו, הגם שלא ישיגהו ופניו לא יראו, ושלמות המעשי הוא תורת האדם, היא תלמדהו את אשר יעשה או לא יעשה, וזה נקרא תורתו, ובחלק זה יהגה יומם ולילה ללמוד על מנת לעשות :
<h3>{ג}</h3>
וְֽהָיָ֗ה כְּעֵץ֮ שָׁת֪וּל עַֽל־פַּלְגֵ֫י מָ֥יִם אֲשֶׁ֤ר פִּרְי֨וֹ ׀ יִתֵּ֬ן בְּעִתּ֗וֹ וְעָלֵ֥הוּ לֹֽא־יִבּ֑וֹל וְכֹ֖ל אֲשֶׁר־יַעֲשֶׂ֣ה יַצְלִֽיחַ׃
<b style="color: gray;">רש"י</b> שתול . פלנדי''ץ בלעז : פלגי . ראויארו''ש בלעז : ועלהו לא יבול . אפילו הפסולת שבו לצורך היא שיחתן של תלמידי חכמים לצורך היא וצריכה לימוד : לא יבול . לשון כמוש פלישטי''ר בלעז :
<b style="color: gray;">מצודת דוד</b> והיה . ובעבור זה היה גמול שכרו להיות דומה לאילן הנטוע במקום המים שמגדל פירותיו בזמנו ואף העלים אינם כומשים בעבור מרבית הלחלוחית ושפע הרטיבות כי כן האיש הזה משופע ברוב טובה מבלי מחסור וכאומר הנה מגמול השכר ניכר יושר דרכו . וכל אשר יעשה . ר''ל ובכל הנטיעות אשר ינטעו ממנו יצליח להיות כמותו וכן צאצאי האיש הזה יהיו כמוהו :
<b style="color: gray;">מצודת ציון</b> שתול . נטוע כמו שתולים בבית ה' ( לקמן צ''ב ) : על . סמוך עמו והחונים עליו ( במדבר ב' ) : פלגי מים . אמת המים כמו נהר פלגיו ( לקמן מ''ו ) ע''ש שהוא מתפלג ומתפרש ללכת אילך ואילך : יבול . יכמוש כמו כאלה נובלת עליה ( ישעיה א' ) :
<b style="color: gray;">תורה תמימה</b> ושיהו אוכלין שום בע"ש משום עונה דכתיב אשר פריו יתן בעתו וא"ר יהודה ואיתימא רב נחמן ואיתימא רב כהנא ואיתימא ר' יוחנן זה המשמש מטתו מע"ש לע"ש וכו'.<small><span style="color: gray;">בבא קמא פב ע"א</span></small>
עונה של תלמידי חכמים אימת אמר רב יהודה אמר שמואל מע"ש לע"ש אשר פריו יתן בעתו אמר רב יהודה ואיתימא רב הונא ואיתימא רב נחמן זה המשמש מטתו מע"ש לע"ש וכו'.<small><span style="color: gray;">כתובות סב ע"ב</span></small>
והיה כעץ שתול על פלגי מים אמרי דבי ר' ינאי כעץ שתול ולא כעץ נטוע כל הלומד תורה מרב אחד אינו רואה סימן ברכה לעולם אמר להו רב חסדא לרבנן בעינא דאימא לכו מלתא ומסתפינא דשבקיתו לי ואזליתו כל הלומד תורה מרב אחד אינו רואה סימן ברכה לעולם שבקוהו ואזול קמיה דרבא אמר להו הני מילי סברא אבל גמרא מרב אחד עדיף כי היכי דלא ליפלוג לישני על פלגי מים.<small><span style="color: gray;">עבודה זרה יט ע"א</span></small>
כי הא דאמר רב אחא בר אדא ואמרי לה אמר רב אחא בר אדא אמר רב המנונא אמר רב מנין שאפי' שיחת תלמידי חכמים צריכה לימוד שנאמר ועלהו לא יבול:<small><span style="color: gray;">סוכה כא ע"ב</span></small>
<b style="color: gray;">מלבי"ם פירוש המילות</b> והיה כעץ, אם נפנה אל האדם מצד כח הצומח שבו, אשר מצדו ישתתף בסוגו העליון עם העץ והצומח, נשכילהו כעץ אשר שרשיו נטועים ונשרשים למעלה ונופו נוטה למטה, כי המוח באדם הוא תחת השורש בעץ השדה, ממנו יוצאות כל ההרגשות אל הענפים שהם האיברים כולמו ואליו ישובון, כמו שישלח העץ לחותיו ומזונו מן השורש אל הענפים, מזה ישכיל האדם כי לא כעץ השדה הנהו, אשר חיותו ועקרו באדמה, כי שרשו ועקרו בעליונים משם יקבל שפעו וחיותו, על מוצא פי ה' יחיה האדם, ואם על הלחם לבדו יחיה ויפנה אך אל האדמה, אז ידמה כהולך הפוך, ראשו למטה ורגליו למעלה, ואמרו חכמינו זכרונם לברכה שצדיקים דומים כאילן ששרשו נטוע במקום טהרה ונופו נוטה למקום טומאה והרשע בהפך, ויש הבדל בין העץ והעשב, כי העשב נראהו צץ בימי האביב מוציא פרחו וזרעו למינהו, ואז יבול ואיננו, עד שנדמה שכל תכליתו אך קיום מינו לא אישו, לא כן העץ שיתקיים ימים רבים, יוציא ציץ ופרח ופרי, וזרעו בו שנה שנה, כאילו מלבד קיום מינו גם אישו יעמוד ימים רבים והיה פריו למאכל ועלהו לתרופה, ומצד המשל הזה אמר באושר איש השלם ומעלותיו, (מעלה א') כי יהיה כעץ, לא כעשב לא כציץ, אשר רק מינו ישמור והוא תכליתו האחרון, וכן המון בני האדם, לא יעשו מאומה לקיום אישם רק לקיום מינם ולהניח יתרם לעולליהם, כאילו אין להם תכלית אחר רק קיום המין, אבל הוא דומה כעץ אשר מלבד קיום מינו אשר עוד ינוב בשיבה גם אישו יתקיים, ויתן פרי קדש הלולים תורה ומעשים טובים להשארת נפשו. (מעלה ב') כי הוא דומה כעץ שתול לא כעץ נטוע, כי יש הבדל בין הנטוע והנשתל, הנטוע הוא הנטוע במקומו, והשתול הוא הצמח שנעקר ממקומו ונשתל במקום אחר להשביחו ולתקנו, והנה יש עשבים לחים ורעננים, שאי אפשר לשתלם ממקום למקום מרוב לחותם והם לא ישביחו ולא יתקיימו ימים רבים, אבל העץ אשר אין לחותו רב כל כך ורטוב הוא לפני שמש, עת יעקרנו ממקומו וישתלהו במקום אחר ישביח ויתקיים יותר, כמו שבארתי זאת בפי' (איוב ח') היגאה גומא בלא בצה וכו' רטוב הוא לפני שמש עיי''ש, שממשיל שם את הרשע כעשב הנטוע במקומו ואי אפשר לשתלו ממקום למקום מרוב לחותו, שזה לפני כל חציר ייבש, ואת הצדיק ממשיל כנטע שאין בו לחות כל כך ונשתל ממקום למקום וזה משוש דרכו ומעפר אחר יצמח, כן הרשע העולם הזה הוא ביתו ופה מקום נטעו, אבל הצדיק נעקר מזה העולם וממאויו, ושותל את עצמו על פלגי מים העליונים כמ''ש שתולים בבית ה'. (מעלה ג') על פלגי מים, כי העץ הנטוע במקום יבש ידאג בשנת בצורת וימוש מעשות פרי, או לא יעשם בזמנם (כמ''ש בירמיה י''ז), לא כן הנטוע על פלגי מים שמוצא תמיד מזונו ולחותו, כן הישרים בעדת הפילוסופים אשר התנהגו בצדק וחסד על פי נימוסים שכליים, לא מצאו תמיד די ספקם, כי השכל האנושי ילאה מקלוע אל המטרה תמיד ויטעה ברוב משפטיו, לא כן הנטוע על תורת ה' ופקודיו, שימצא תמיד חקו מבלי יחטא. (מעלה ד') אשר פריו יתן, העץ הזה יתן פריו, רצה לומר לא כעשב וירק שלא יתן רק זרעו ואינו קיים באיש רק במין, כי יתן פריו בעצמו כל שנה, ולא כעץ הנטוע בערבה, שיפסיד ענינו ולא יתן פריו המיוחד לו, רק פירות גרועים ונשחתים, אבל זה פריו המיוחד לו יתן, וכן הצדיק אינו כמשכילים בעכו''ם שמוציאים פרי על ידי עיוניהם ומופתיהם השכליים, אבל אינם פרי הנפש המיוחדת לה מצד שהיא בת מרום אלהית שפריה מצד זה קודש הלולים, ולא יצאו לפועל אך על ידי התורה האלהית ומצותיה. (מעלה ה') בעתו, שהעץ הזה יוציא פירותיו בזמנו המיוחד לו וכן אושר הנפש והצלחת הצדיקים יהיה בעתם המיוחד עת תשוב לבצרון אל המקום אשר לקחה משם. (מעלה ו') שגם עלהו לא יבול מצד שהם השומרים את פריו ומגינים עליהם, כן גם הצלחותיו הזמניים עשרו ונכסיו ובריאת גופו יתקיימו ולא יבולו למען יהיו לו עזר אל אושרו האחרון שהוא פריו, כי פרי הצדיק שהוא עוסקו בתורה ובמצות, ישמרו בקל על ידי העלים שהם הקנינים ובריאות הגוף, כי בנבול העלים האלה ישביתהו עניו או חליו מעבודת ה'. (מעלה ז') וכל אשר יעשה יצליח, שהאילן הזה יצליח גם את זרעו שכל אשר נזרע ונטע ממנו יהיה כמוהו, כן הצדיק גם בניו יוצלחו בזכותו גבור בארץ יהיה זרעו דור ישרים יבורך
<b style="color: gray;">מלבי"ם ביאור המילות</b> שתול, כבר בארתי בספר התורה והמצוה (קדושים סי' מ''ט) ששתילה מורה שנעקר ממקום זה ונשתל במקום אחר, וחז''ל אמרו על זה (בע''ז דף י''ט) כל הלומד מרב אחד אינו רואה סימן ברכה לעולם, שנאמר כעץ שתול ולא כעץ נטוע :
<h3>{ד}</h3>
לֹא־כֵ֥ן הָרְשָׁעִ֑ים כִּ֥י אִם־כַּ֝מֹּ֗ץ אֲ‍ֽשֶׁר־תִּדְּפֶ֥נּוּ רֽוּחַ׃
<b style="color: gray;">רש"י</b> כמוץ . ל' קש קומבל''א בלעז :
<b style="color: gray;">מצודת דוד</b> לא כן . לא יהיו רשעים מוצלחים כן ותהי עוד להפך כי מכאובים רבים נכונים לרשע פעם בפעם כמוץ הזה הנדף בכל עת מנשיבת הרוח ולא מצא מנוח :
<b style="color: gray;">מצודת ציון</b> כמוץ . היא פסולת התבואה כמו כמוץ יסוער מגורן ( הושע י''ג ) : תדפנו . ענין דחיפה והכאה כמו קול עלה נדף ( ויקרא כ''ו ) :
<b style="color: gray;">תורה תמימה</b> א"ר תנחום בר חנילאי לעולם ישלש אדם שנותיו שליש במקרא שליש במשנה שליש בתלמוד מי ידע איניש כמה חיי כי קאמרינן ביומי אשר פריו יתן בעתו אמר רבא אם פריו יתן בעתו ועלהו לא יבול ואם לאו על הלומד ועל המלמד עליהם הכתוב אומר לא כן הרשעים כי אם וגו'<small><span style="color: gray;">עבודה זרה יט ע"ב</span></small>
<b style="color: gray;">מלבי"ם פירוש המילות</b> לא כן הרשעים, אחר שבאר אושר הצדיק, מבאר כי ימצא ההפך ברשעים שלא לבד שלא ימצא להם האושר וההצלחה הנמצא אל הצדיק שעל זה אמר לא כן הרשעים, אבל הם דומים בהפך כמוץ, ולא כמוץ שהדגן בתוכו, שהוא שומר להפרי, שאז הרוח לא יזיזנו ממקומו כי הבר והדגן מגין עליו, רק כמוץ אשר תדפנו רוח, אשר הוסר הדגן מתוכו והרוח ישאנו, כי כן בעוד שההמון מתדבק אל הצדיק לשמרו ולהקיף עליו כמוץ על הדגן בו ימצא סתרה, לא כן אם הוא בפני עצמו כמוץ וקליפה, ובאר גם כן במשל הזה כי כמו שדחיפת המוץ מן הרוח יש לו צורך לזרות ולהבר לנקות הבר מן הפסולת, כן אבדן הרשעים הוא לצורך בל יתערבו עם הצדיקים, שעל זה אמר על כן לא יקומו, ויהיה מלת על כן כמלת כדי שלא יקומו בעדת צדיקים ולא יתערבו עמהם :
<h3>{ה}</h3>
עַל־כֵּ֤ן ׀ לֹא־יָקֻ֣מוּ רְ֭שָׁעִים בַּמִּשְׁפָּ֑ט וְ֝חַטָּאִ֗ים בַּעֲדַ֥ת צַדִּיקִֽים׃
<b style="color: gray;">רש"י</b> על כן וגו' . דבוק הוא למקרא של אחריו :
<b style="color: gray;">מצודת דוד</b> על כן . בעבור כי נכון בידם מכאובים רבים לזה לא תהיה להם תקומה בעת בא המשפט כשתתמלא סאתם כי המכאובים ההם יבואו עליהם אחד באחד יגשו : וחטאים . מלת לא הנאמר בתחלת המקרא משמשת בשתים כאומר החוטאים לא יהיו נכללים בעדת צדיקים להיות מושגחים מה' כמוהם :
<b style="color: gray;">תורה תמימה</b> אנשי סדום אין להם חלק לעולם הבא שנא' ואנשי סדום רעים וחטאים לה' מאד רעים בעולם הזה וחטאים לעולם הבא אבל עומדין בדין ר' נחמיה אומר אלו ואלו אין עומדין בדין שנאמר על כן לא יקומו רשעים במשפט וחטאים בעדת צדיקים על כן לא יקומו רשעים במשפט זה דור המבול וחטאים בעדת צדיקים אלו אנשי סדום אמרו לו אינם עומדין בעדת צדיקים אבל עומדין בעדת רשעים וכו'.<small><span style="color: gray;">סנהדרין קז ע"ב</span></small>
<b style="color: gray;">מלבי"ם פירוש המילות</b> על כן, הרשעים לא יקומו במשפט אף בפני עצמם, והחטאים שהם החוטאים מצד התאוה והם קלים מן הרשעים, הגם שיקומו כשישפטו בפני עצמו, כי ימצאו אמתלא שטבע הבשר נוטה אל התאוה כמ''ש הן בעוון חוללתי, ויזכור כי בשר המה, מכל מקום לא יקומו בעדת צדיקים. כשישפטו במשפט הצרופיי לערך הצדיקים, כי אז יצאו חייבים, בהראות להם כי אלה כבשו יצרם וגברו על תאותם :
<b style="color: gray;">מלבי"ם ביאור המילות</b> וחטאים. (לא יקומו במשפט) בעדת צדיקים :
<h3>{ו}</h3>
כִּֽי־יוֹדֵ֣עַ יְ֭הוָה דֶּ֣רֶךְ צַדִּיקִ֑ים וְדֶ֖רֶךְ רְשָׁעִ֣ים תֹּאבֵֽד׃
<b style="color: gray;">רש"י</b> כי יודע ה' וגו' . לפי שהוא יודע דרך צדיקים ולפניו הוא להכירה תמיד ודרך רשעים שנואה בעיניו ומעבירה מלפניו על כן לא תהא הקמת רגל לרשעים ליום הדין ולחטאים ליכתב בעדת צדיקים :
<b style="color: gray;">מצודת דוד</b> כי יודע ה' . כי המקום ב''ה נותן לב לדעת ולהשגיח על דרך הצדיקים לבל יכשלו בו אבל דרך הרשעים תהיה אבודה מהשגחת ה' להיות נעזב אל המקרים ולא יהיו א''כ נכללים בעדת הצדיקים :
<b style="color: gray;">מצודת ציון</b> יודע . ענין השגחה כמו וידע אלהים ( שמות ב' ) :
<b style="color: gray;">מלבי"ם פירוש המילות</b> כי יודע ה', הידיעה הזאת היא התדבקות המושכל במשכיל, כמ''ש כי ידעתיו למען אשר יצוה את בניו ואת ביתו אחריו, רצה לומר הוא דבוק בידיעתי, שזה לא יהיה רק אצל הדברים הנצחיים הבלתי משתנים, שהם ידבקו בהנצחיי הבלתי משתנה. והנה דרך הצדיקים שדורכים על מהלך השלימות במסלה העולה בית אל, לאהבה את ה' ולדבקה בו, הוא בלתי נפרד מידיעתו, ונשאר נצחי קיים כמוהו, ועל כן הם נשארים לנצח, אבל דרך הרשעים אל עמקי שאול אל דברים הבלוים ונפסדים, לא יתקשרו בידיעת ה', ולכן תאבד באחרית והיה כלא היה :
<h2>תהילים פרק-ב</h2>
<h3>{א}</h3>
לָ֭מָּה רָגְשׁ֣וּ גוֹיִ֑ם וּ֝לְאֻמִּ֗ים יֶהְגּוּ־רִֽיק׃
<b style="color: gray;">רש"י</b> למה רגשו גוים . רבותינו דרשו את הענין על מלך המשיח ולפי משמעו יהיה נכון לפותרו על דוד עצמו כעין שנאמר ( ש''ב א ) וישמעו פלשתים כי משחו ישראל את דוד למלך עליהם ויקבצו פלשתים את מחניהם ונפלו בידו ועליהם אמר למה רגשו גוים ונתקבצו כולם : ולאומים יהגו . בלבם ריק , ולאומים מנחם פתר לאומים ואומים וגוים כלם קרובי ענין :
<b style="color: gray;">מצודת דוד</b> למה רגשו . ר''ל למה להם זאת להתקבץ ולדבר דברי ריק לא לעזר ולא להועיל :
<b style="color: gray;">מצודת ציון</b> רגשו . ענין קבוץ והמון רב וכן מרגשת פועלי און ( לקמן ס''ד ) . ולאומים . האומות כמו ולאם מלאם יאמץ ( בראשית כ''ה ) : יהגו . ידברו : ריק . דבר שאין בו ממש :
<b style="color: gray;">תורה תמימה</b> והתניא אין מקבלין גרים לימות המשיח כיוצא בו לא קבלו גרים לא בימי דוד ולא בימי שלמה אלא שנעשו גרים גרורים ומניחין תפילין בראשיהן תפילין בזרועותיהם ציצית בבגדיהם מזוזה בפתחיהם כיון שרואין מלחמת גוג ומגוג אומר להן על מה באתם אומרים לו על ה' ועל משיחו שנאמר למה רגשו גוים ולאומים יהגו ריק [וגו'] וכל אחד מנתק מצותו והולך שנאמר ננתקה את מוסרותימו [וגו'] והקב"ה יושב ומשחק שנאמר יושב בשמים ישחק [וגו'] א"ר יצחק אין לו להקב"ה שחוק אלא אותו היום בלבד וכו'.<small><span style="color: gray;">עבודה זרה ג ע"ב</span></small>
<b style="color: gray;">מלבי"ם פירוש המילות</b> למה, אחר שבאר אבדן הרשע כי הוא כמוץ אשר תדפנו רוח ואין לו תקוה רק אם הוא שומר את הבר ונוטר את הצדיק, אומר. אם כן למה רגשו גוים למרוד במשיח ה' ובישראל עמו, הלא אך בזה יהיה להם קיום אם יעבדו את ה' ואת דוד מלכו. למה רגשו גוים, יש הבדל בין גוים ובין לאומים, גוי נקרא הקיבוץ מבלי השקף אם הוא בעל דת או לאו, ובשם לאום נקרא מצד שמתאחד תחת דת מיוחד, ומצייר שהקשר שהתקשרו נגדו היה אלהותיי וגם מדיניי, כמ''ש על ה' ועל משיחו, על ה', לפרוק עול הדת ושבע מצות שהכריחם דוד לקיימם, ועל משיחו, לפרוק עול מלכותו ועבודתו, והגוים רגשו ברגש ומרד למרוד במלכות בית דוד, והלאומים מצד ענין הדת הגו מחשבות נגד דת ומצות ה' :
<b style="color: gray;">מלבי"ם ביאור המילות</b> גוים, לאומים. שם לאום מציין תמיד את האומה מצד הדת, ושם גוי מציין מצד הקיבוץ, לכן יחס הרגש וההמיה אל הגוים, וההגיון אל הלאומים, שהם מחשבות להפר הדת (ובא בסי' זה מ''ד ג' ט''ו, מ''ז ד', נ''ז י', ס''ז ה', ק''ה מ''ד, קמ''ט ז') :
<h3>{ב}</h3>
יִ֥תְיַצְּב֨וּ ׀ מַלְכֵי־אֶ֗רֶץ וְרוֹזְנִ֥ים נֽוֹסְדוּ־יָ֑חַד עַל־יְ֝הוָה וְעַל־מְשִׁיחֽוֹ׃
<b style="color: gray;">רש"י</b> יתיצבו מלכי ארץ ורוזנים נוסדו יחד וגו' . ורוזנים שיניור''ש בלעז : נוסדו . לשון סוד פורקונשילרוו''ט בלע''ז ומה היא העצה :
<b style="color: gray;">מצודת דוד</b> יתיצבו . מוסב על למה האמור במקרא שלפניו לומר למה יתיצבו המלכים והשרים בעצה אחת על ה' ועל משיחו :
<b style="color: gray;">מצודת ציון</b> ורוזנים . שרים : נוסדו . ענין עצה כמו נמתיק סוד ( לקמן נ''ה ) ע''ש שהעצה נעשה בסוד לבל יגולה או לפי שהעצה להמעשה הוא כהיסוד לבנין :
<b style="color: gray;">מלבי"ם פירוש המילות</b> יתיצבו, המרד יהיה לפעמים מצד המלך שמורד בו כצדקיהו שמרד בנבוכדנצר ולפיהו נמשכו העם אחריו, ולפעמים יצא המרד מן העם שימרדו בהרודה בם ואחריהם ימשך גם מלכם בקשר המרד, ואמר שמרד זה יצא בין מן העמים, כמ''ש למה רגשו גוים, בין מן מלכיהם, כמ''ש יתיצבו מלכי ארץ ורוזנים, מצייר שהגוים רוגשים ומורדים בצד אחד, ומלכיהם נצבים בצד השני עם הרוזנים שהם שרי העצה ונוסדו סודות יחד איך ללחום, והמרד הוא בין על ה' מצד הדת, ובין על משיחו מצד הממשלה :
<b style="color: gray;">מלבי"ם ביאור המילות</b> ורוזנים, הם שרי העצה, ובאו סמוכים אל מלכים תמיד, והבדלם מן יועצים, שהם בעלי הסודות והיועצים בעניני הדת, ע''כ אמר נוסדו, שהוא קרוב מענין סוד, מתיעצים בסוד :
<h3>{ג}</h3>
נְֽ֭נַתְּקָה אֶת־מֽוֹסְרוֹתֵ֑ימוֹ וְנַשְׁלִ֖יכָה מִמֶּ֣נּוּ עֲבֹתֵֽימוֹ׃
<b style="color: gray;">רש"י</b> ננתקה את מוסרותימו . דישרונפרוימ''ש לויקוראנגל''ש בלעז , אלו רצועות שקושרין העול בהם : עבותימו . לויקורדו''ש בלעז :
<b style="color: gray;">מצודת דוד</b> ננתקה . וכה יאמרו בעצתם נעתק מאתנו את מוסרי עולו לבל נעבוד אותו ואחז במשל לדבר בלשון הנופל בשור המושך בעול : ונשליכה . הוא כפל ענין במ''ש לתפארת המליצה ולחוזק הדבר :
<b style="color: gray;">מצודת ציון</b> ננתקה . ענין העתק ממקומו כמו נתקו מוסרות ( ירמיה ה' ) : מוסרותימו . הם קשורי רצועי העול : עבותימו . חבלים עבות בת ג' יתרים :
<b style="color: gray;">תורה תמימה</b> והא אמר רבי יהושע בן לוי מאי דכתיב אשר אנכי מצוך היום היום לעשותם ולא למחר לעשותם היום לעשותם ולא היום ליטול שכר אלא שאין הקב"ה בא בטרוניא עם בריותיו ואמאי קרי ליה מצוה קלה משום דלית ביה חסרון כיס מיד כל אחד [ואחד] נוטל והולך ועושה סוכה בראש גגו והקדוש ברוך הוא מקדיר עליהם חמה בתקופת תמוז וכל אחד ואחד מבעט בסוכתו ויוצא שנאמר ננתקה את מוסרותימו ונשליכה ממנו עבותימו וכו'.<small><span style="color: gray;">עבודה זרה ג ע"א</span></small>
<b style="color: gray;">מלבי"ם פירוש המילות</b> ננתקה, עבותות הם חזקות יותר ממוסרות, שהם מוסרות הקלועים יחד ואי אפשר לנתקם, יאמרו שמוסרות החלושים ינתקו ועבותות החזקים ישליכו מעל צוארימו, וזה בין בענין הדת שמצות שאין להם טעם ויכולים להשיב עליהם יבטלום, ומצות השכליות החזקות בטעמם ישליכו אחרי גיום, ובין בענין העבדות יפרקו עולו, ודברים שנשבעו עליהם והתחייבו בברית ושבועה, יפרקו מעל צוארם במרד ובהפר אלה וברית :
<b style="color: gray;">מלבי"ם ביאור המילות</b> עבותימו, העבות הם כמה חבלים או מוסרות קלועים יחד, ואמרו חז''ל אין עבות פחות משלשה :
<h3>{ד}</h3>
יוֹשֵׁ֣ב בַּשָּׁמַ֣יִם יִשְׂחָ֑ק אֲ֝דֹנָ֗י יִלְעַג־לָֽמוֹ׃
<b style="color: gray;">רש"י</b> ישחק ילעג ידבר . לשון הוה הם משמשין :
<b style="color: gray;">מצודת דוד</b> יושב בשמים . כאומר הלא ה' יושב הוא בשמים ממעל ואפילו חלש למעלה לגבור יחשב ומכ''ש גבור למעלה וא''כ הלא ישחק על עצתם וילעג עליהם וכפל הדבר במ''ש :
<b style="color: gray;">מצודת ציון</b> למו . להם ר''ל עליהם :
<b style="color: gray;">תורה תמימה</b> מקדיר והא אמרת אין הקדוש ברוך הוא בא בטרוניא עם בריותיו משום דישראל נמי זימני דמשכא להו תקופת תמוז עד חגא והוי להו צערא והאמר רבא מצטער פטור מן הסוכה נהי דפטור בעוטי מי מבעטי מיד הקב"ה יושב ומשחק עליהן שנאמר יושב בשמים ישחק וגו'<small><span style="color: gray;">עבודה זרה ג ע"א</span></small>
<b style="color: gray;">מלבי"ם פירוש המילות</b> יושב, שיעור הכתובים למה רגשו גוים וכו' יתיצבו מלכי ארץ ובכל זאת יושב בשמים ישחק ואינו מענישם? - משיב מה שיושב בשמים ישחק הוא כי בזה ילעג למו, ורצה לומר עפמ''ש טוב כעס משחוק טוב כעס שהקב''ה כועס על הצדיקים בעולם הזה משחוק שהקב''ה משחק על הרשעים, כי השחוק יש לו ענין מיוחד מבכל המדות שבכל המדות לא יתראה שינוי בין הפועל והמתפעל, הפועל יכעס והמתפעל יקבל עונש, הפועל ירחם והמתפעל ירוחם, לא כן השוחק על רעהו, הפועל שוחק ונדמה שטוב לבו, והמתפעל יקבל בושה וכלימה, וע''כ המשיל בזה את הצלחת הרשעים, שהגם שנראה שה' שוחק ואינו כועס עליהם, הם מקבלים בזה אך כלימה וחרפה במה שיגדל עונשם פתאום כשיתמלא סאתם, כמ''ש בושה אמכם מאד וכו' הנה אחרית גוים מדבר ציה וערבה, וז''ש מה שנראה שיושב בשמים ישחק ואינו מענישם הוא מצד שילעג למו, (וע''כ קראו תחלה יושב בשמים שזה ציור על שנראה כאילו מסתיר פנים ועל השמים כבודו ובלתי משגיח אבל מצד שהוא אדון כל הארץ ילעג למו) :
<b style="color: gray;">מלבי"ם ביאור המילות</b> ישחק ילעג, השחוק יהיה לפעמים דרך שמחה ולפעמים דרך לעג וכשבא אחריו מלת על הוא לעג, ובכל זאת לעג גדול משחוק, שמתכוין ללעוג והשחוק יהיה מעצמו, וכשבא סתם או עם מלת אל יהיה לפעמים דרך שמחה, ושחקתי לפני ה', אשחק אליהם לא יאמינו :
<h3>{ה}</h3>
אָ֤ז יְדַבֵּ֣ר אֵלֵ֣ימוֹ בְאַפּ֑וֹ וּֽבַחֲרוֹנ֥וֹ יְבַהֲלֵֽמוֹ׃
<b style="color: gray;">רש"י</b> אז ידבר אלימו . כמו עליהם ומה הוא הדבור :
<b style="color: gray;">מצודת דוד</b> אז . כאשר ימתיקו הסוד והעצה היעוצה ידבר וכו' :
<b style="color: gray;">מצודת ציון</b> אלימו . אליהם : יבהלמו . מלשון בהלה :
<b style="color: gray;">מלבי"ם פירוש המילות</b> אז, בעת שידבר אלימו פתאם באפו, אז יבהלמו בחרונו ששם במו להענישם, אז ידבר אלימו לאמר.
<b style="color: gray;">מלבי"ם ביאור המילות</b> באפו, ובחרונו. החרון מציין התחרות האף ופעולתו, והחרון המתלוה אל האף עושה רושם כמ''ש חז''ל, ואמרו (ש''ר פ''ג) ויחר אף ה' בם אף אהרן נצטרע :
<h3>{ו}</h3>
וַ֭אֲנִי נָסַ֣כְתִּי מַלְכִּ֑י עַל־צִ֝יּ֗וֹן הַר־קָדְשִֽׁי׃
<b style="color: gray;">רש"י</b> ואני נסכתי מלכי . למה רגשתם ואנכי מניתי לי את זה לנסוך ולמלוך על ציון הר קדשי :
<b style="color: gray;">מצודת דוד</b> ואני . וכה יאמר אבל אני הוא אשר המשלתי אותו למלך ואיך א''כ תוכלו לו לעמוד למולי וכאומר נראה דבר מי יקום שלכם או שלי :
<b style="color: gray;">מצודת ציון</b> ואני . הוי''ו במקום אבל כמו ועבדיך באו לשבר אוכל ( בראשית מ''ב ) : נסכתי . ענין ממשלה כמו נסיכי סיחון ( יהושע י''ג ) :
<b style="color: gray;">מלבי"ם פירוש המילות</b> ואני נסכתי מלכי, אתם רוגשים למרוד, ואני בעת ההיא שחשבתם לפרוק עול מלכות בית דוד, בעת ההיא נסכתי מלכי, שעל ידי מרידתכם יתגלה שהוא הנמשח מאתי למשול על ציון הר קדשי :
<b style="color: gray;">מלבי"ם ביאור המילות</b> ואני. מלת הגוף הנוסף על סימן הגוף הנכלל בפעל מורה דיוק, ולרוב יורה הפוך וסתירה (כמ''ש אילת השחר כלל כ''ט) אבל אני, נסכתי. מענין הגדלה, כמו נסיכי סיחון, ובא על שנוסכים שמן על ראשו לסימן גדולה, מלכי. המלך שלי שהמלכתיו, ואלהים מלכי מקדם המולך עלי, וכן ושמחתים בבית תפלתי לך ה' :
<h3>{ז}</h3>
אֲסַפְּרָ֗ה אֶֽ֫ל חֹ֥ק יְֽהוָ֗ה אָמַ֘ר אֵלַ֥י בְּנִ֥י אַ֑תָּה אֲ֝נִ֗י הַיּ֥וֹם יְלִדְתִּֽיךָ׃
<b style="color: gray;">רש"י</b> אספרה אל חוק . אמר דוד חוק קצוב הוא ומקבל עלי לספר זאת ולהודיע : ה' אמר אלי . על ידי נתן וגד ושמואל : בני אתה . ראש לישראל הקרוין בתורה בני בכורי והם יתקיימו על ידך כמו שנאמר באבנר ( שם ב ג ) כה אמר ה' ביד דוד עבדי אושיע את עמי ישראל ובשבילם אתה לפני כבן שכולם תלויין בך : אני היום . שהמלכתיך עליהם : ילדתיך . להיות קרוי בני וחביב עלי כבן בשבילם כמו שנאמר ( דה''א יד ) וידע דוד כי הכינו ה' למלך על ישראל וכי נשאת מלכותו בעבור עמו ישראל ומצינו במלכי ישראל החביבין לפניו שקרוין בנים כמו שנאמר ( ש''ב כז ) בשלמה הוא יהיה לי לבן ואני אהיה לו לאב ועוד מצינו בדוד במזמור פ''ט הוא יקראני אבי אתה אלי וצור ישועתי :
<b style="color: gray;">מצודת דוד</b> אספרה . אמר דוד אספר את הדבר החקוק בספר שה' אמר אלי בני אתה כמ''ש בני בכורי ישראל ( שמות ד ) והמלך יחשב ככל העם : אני היום ילדתיך . ר''ל חביב אתה בעיני כבן לאב ביום הולדו :
<b style="color: gray;">מצודת ציון</b> אל חק . את חוק וכן וירדפו אל מדין ( שופטים ז' ) : חק . מלשון חקיקה וכתיבה :
<b style="color: gray;">תורה תמימה</b> תנו רבנן משיח בן דוד שעתיד להגלות במהרה בימינו אומר לו הקב"ה שאל ממני דבר ואתן לך שנאמר אספרה אל חוק וגו' אני היום ילדתיך שאל ממני ואתנה גוים נחלתך וכיון שראה משיח בן יוסף שנהרג אומר לפניו רבש"ע איני מבקש ממך אלא חיים אומר לו חיים עד שלא אמרת כבר התנבא עליך דוד אביך שנאמר חיים שאל ממך נתתה לו וגו'<small><span style="color: gray;">סוכה נב ע"א</span></small>
<b style="color: gray;">מלבי"ם פירוש המילות</b> אספרה אל חק, כמו שיש חקים ודתות להתנהגות המדינה, כן יש חקים ודתות בין העמים, חקים כוללים בכל המדינות. למשל, חק קבוע ונימוס כולל, שאין לעם ומלך ליפול על גבולות מלכים ועמים בלא איזה טענה מספקת, וכל העובר על החקים האלה ויצא בזרוע להחריב עמים ולגזול נחלתם, יקרא בשם עריץ מרגיז הארץ וכדומה, אבל אני בצאתי לכבוש גוים ולהחריד ממלכות אספר את החק והנימוס שניתן לי על זה מאת ה', שה' אשר הארץ ומלואה שלו נתן לי רשות על זה ושם אותה לי לחק ולמשפט (כמ''ש במדרש שלא יאמרו לסטים אתם שכבשתם ארצות ז' עמים וכו' הוא בראה ונתנה לאשר ישר בעיניו וכו') ומהו החק? ה' אמר אלי, אחר שבני אתה, ואני היום ילדתיך, ממליץ כאילו היום עת רגשו גוים נגדו למרוד בו, ילד אותו ה' והיה לו לבן למשול על הכל, כבן המושל בנכסי אביו, כמ''ש ואני נסכתי מלכי, ואם כן.
<b style="color: gray;">מלבי"ם ביאור המילות</b> אל חק. כמו ותהי חק בישראל, ובא אל במקום את לומר שע''י ספורו יקבע אותו לחק אל יתר חקי הארצות והנימוסים. בני ילדתיך. בן ואב יהיו לפעמים ע''י שמגדלו ואמנו כמו ויהי לה לבן, לכן יוסיף לפעמים אביך זה ילדך (משלי כ''ג) אמך אשר ילדתך (ירמיה כ''ב) :
<h3>{ח}</h3>
שְׁאַ֤ל מִמֶּ֗נִּי וְאֶתְּנָ֣ה ג֭וֹיִם נַחֲלָתֶ֑ךָ וַ֝אֲחֻזָּתְךָ֗ אַפְסֵי־אָֽרֶץ׃
<b style="color: gray;">רש"י</b> שאל ממני . התפלל אלי בכל עת שאתה בא להלחם באויביך :
<b style="color: gray;">מצודת דוד</b> שאל . לזאת שאל ממני ואתן שאלתך :
<b style="color: gray;">מצודת ציון</b> אפסי . קצות כי בקצה הארץ כאלו אפס וכלה :
<b style="color: gray;">מלבי"ם פירוש המילות</b> שאל ממני כי מצדי לא יבצר רק אם תשאל ותבקש, ואתנה גוים נחלתך שהם יהיו לך לנחלה, כבן הנוחל את נכסי אביו כן תנחל כל אשר לי, ולא לבד לנחלה אבל גם לאחוזה, שלפעמים ינחל אדם נכסים במדינת הים ולא יאחז בם שיהיו תחת רשותו, ולא לבד גוים הקרובים כי גם תאחז ותכבש עד אפסי ארץ, וזה חק אחד, אשר הרשה לי לכבוש כל עמי הארץ, וזאת שנית.
<b style="color: gray;">מלבי"ם ביאור המילות</b> נחלתך, ואחוזתך. הנחלה היא נחלת אבות, והאחוזה היא התפיסה והחזקה בארץ, ויצוייר נחלה שלא אחז בה עדיין וע''כ אמר כל פעם אחוזת נחלה :
<h3>{ט}</h3>
תְּ֭רֹעֵם בְּשֵׁ֣בֶט בַּרְזֶ֑ל כִּכְלִ֖י יוֹצֵ֣ר תְּנַפְּצֵֽם׃
<b style="color: gray;">רש"י</b> תרועם . תרוצצם : בשבט ברזל . היא החרב : תנפצם . תשברם והוא ל' נפוץ בכל המקרא חרס המשובר לשברים דקים :
<b style="color: gray;">מצודת דוד</b> תרועם . תשבר אותם כמו המשבר מה בשבט ברזל :
<b style="color: gray;">מצודת ציון</b> תרועם . תשברם כמו ורעות רוח ( קהלת א' ) : יוצר . אומן חרס : תנפצם . ענין הפזור עם השבר ורצוץ וכן ונפוץ הכדים ( שופטים ז' ) :
<b style="color: gray;">מלבי"ם פירוש המילות</b> תרועם ותרוצצם בשבט ברזל, והם יהיו ככלי יוצר המוכן לקבל הניפוץ והשבירה לגמרי, רצה לומר שהרשה גם כן להכריתם ולהאבידם לגמרי :
<b style="color: gray;">מלבי"ם ביאור המילות</b> תרועם, תנפצם. רוע הוא שנבקע הדבר גם בהיותו מחובר עדיין, כמו שן רועה (משלי כ''ח), ונפוץ היא הכתתה לגמרי עד שיתפרדו ויתנפצו חלקיו זה מזה :
<h3>{י}</h3>
וְ֭עַתָּה מְלָכִ֣ים הַשְׂכִּ֑ילוּ הִ֝וָּסְר֗וּ שֹׁ֣פְטֵי אָֽרֶץ׃
<b style="color: gray;">רש"י</b> ועתה מלכים השכילו . נביאי ישראל אנשי רחמים ומוכיחים אומות העולם לסור מרעתם שהקב''ה פושט יד לרשעים ולצדיקים :
<b style="color: gray;">מצודת דוד</b> ועתה . הואיל והוא מובטח מה' על כ''ז השכילו וקבלו מוסר ואל תדברו כזאת :
<b style="color: gray;">מלבי"ם פירוש המילות</b> ועתה, רצה לומר אחר שה' הרשה אותי על זה וכל ממלכות הארץ נתן בידי, ורק אם אשאל אכריתם ויאבדו, אם כן למה תמרדו ותמתינו עד עת שתאבדו, טוב שתשכילו עתה. השכילו הוסרו רצה לומר השכילו זאת מצד הערת השכל וקבלו זאת מאהבה, או על כל פנים הוסרו מצד המוסר ויראת העונש העתיד לבא אליכם, ומצד זה.
<h3>{יא}</h3>
עִבְד֣וּ אֶת־יְהוָ֣ה בְּיִרְאָ֑ה וְ֝גִ֗ילוּ בִּרְעָדָֽה׃
<b style="color: gray;">רש"י</b> וגילו ברעדה . כשתבוא אותה רעדה שכתוב בה ( ישעי' לג ) אחזה רעדה חנפים תגילו ותשמחו אם עבדתם את ה' :
<b style="color: gray;">מצודת דוד</b> עבדו את ה' . לקבל עול מלכותו : וגילו . אז תשמחו בעת בוא רעדה על המורדים כי לא עליכם תהיה הרעדה :
<b style="color: gray;">מצודת ציון</b> ברעדה . בפחד ורתת :
<b style="color: gray;">תורה תמימה</b> אין עומדין להתפלל אלא מתוך כובד ראש מנא ה"מ וכו' אלא א"ר נחמן בר יצחק מהכא עבדו את ה' ביראה וגילו ברעדה מאי וגילו ברעדה א"ר אדא בר מתנא אמר רבה במקום גילה שם תהא רעדה וכו'.<small><span style="color: gray;">ברכות ל ע"ב</span></small>
משה עלה בענן ונתכסה בענן ונתקדש בענן כדי לקבל תורה לישראל בקדושה שנאמר וישכון כבוד ה' על הר סיני וכו' ר' מתיא בן חרש אומר לא בא הכתוב אלא לאיים עליו כדי שתהא תורה ניתנת באימה ברתת ובזיע שנאמר עבדו את ה' ביראה וגילו ברעדה מאי וגילו ברעדה אמר רב אדא בר מתנה אמר רב במקום גילה שם תהא רעדה וכו'.<small><span style="color: gray;">יומא ד ע"א</span></small>
<b style="color: gray;">מלבי"ם פירוש המילות</b> עבדו את ה' ביראה, ובזה תרויחו שלבסוף תגילו ברעדה הזאת שחרדתם ויראתם מן העונש. ומפרש דבריו, נגד מ''ש עבדו את ה' במה תעבדו את ה'?
<h3>{יב}</h3>
נַשְּׁקוּ־בַ֡ר פֶּן־יֶאֱנַ֤ף ׀ וְתֹ֬אבְדוּ דֶ֗רֶךְ כִּֽי־יִבְעַ֣ר כִּמְעַ֣ט אַפּ֑וֹ אַ֝שְׁרֵ֗י כָּל־ח֥וֹסֵי בֽוֹ׃
<b style="color: gray;">רש"י</b> נשקו בר . זרזו עצמכם בבר לב ( נ''א ) נשקו בר ארנישמנט בלעז , ומנחם פתר אותו ל' תאוה כמו ( בראשית ג ) ואל אישך תשוקתך : פן יאנף . פן יקצוף : ותאבדו דרך . כענין שנאמר ודרך רשעים תאבד ( לעיל א ) : כי יבער כמעט אפו . כי ברגע מועט יבער אפו עליכם פתאום ואותה שעה אשרי כל חוסי בו יהיו ניכרים אשורי החוסים בו :
<b style="color: gray;">מצודת דוד</b> נשקו בר . חמדו בר לבב לקבל מלכותו בתם לבב לא ברמיה : פן יאנף . כי פן יחרה אף ה' בכם : ותאבדו דרך . ר''ל תהיו תועים מבלי דעת דרך אנה תפנו : כי יבער . כאשר יבער אפו אף בשעור מעט אז תאבדו דרך : אשרי . זהו תהלות החוסים בה' על כי מלבם השכילו לדעת אומץ כח ה' ועוצם זרועו ולזה חסו בו :
<b style="color: gray;">מצודת ציון</b> נשקו . מלשון תשוקה וחמדה : בר . מלשון ברור ונקי : יאנף . מלשון אף וכן כי אנפת בי ( ישעיה י''ב ) :
<b style="color: gray;">תורה תמימה</b> אמר רב חנא בר ביזנא אמר רבי שמעון חסידא כל המונע הלכה מפי תלמיד אפילו עוברין שבמעי אמו מקללין אותו שנאמר מונע בר יקבוהו לאום ואין לאום אלא עוברין שנאמר ולאום מלאום יאמץ ואין קבה אלא קללה שנאמר מה אקב לא קבה אל ואין בר אלא תורה שנאמר נשקו בר פן יאנף וכו'.<small><span style="color: gray;">סנהדרין צא ע"ב</span></small>
<b style="color: gray;">מלבי"ם פירוש המילות</b> נשקו בר, התחברו אל המבורר מאת ה', שבמה שתעבדו עבודת המלך משיח ה' ידמה כאילו אתם עובדים את ה', וגם אמר נשקו בר, היו כמוץ הנושק וסובב את הבר והדגן, בל תהיו כמוץ אשר תדפנו רוח, לכן תפס מלת בר שהוראתו תאומית על המבורר והנבחר ועל הבר והדגן, ונגד מ''ש ביראה, מפרש ממה יתיראו? פן יאנף ה' (הנזכר בכתוב הקודם) ותאבדו דרך כי יבער כמעט אפו, רצה לומר אחר שרק במעט שיבער אפו תאבדו דרך, כמ''ש ודרך רשעים תאבד, וכ''ש שראוי לכם להתירא פן יאנף, שפעל אנף מורה על שמכלה חרון אפו בעונש נחרץ, ונגד מ''ש וגילו ברעדה מפרש כי אשרי כל חוסי בו ולכן תגילו אחר כך על שחסיתם בה' :
<b style="color: gray;">מלבי"ם ביאור המילות</b> נשקו בר, בר הוא הנשיא המבורר והנבחר, כמו ראשי בית האבות ברורים (דברי הימים א' ז') וידותון ושאר הברורים (שם ט''ז) והמפרשים שפירשו בר מענין בן, לא מצאו לו ריע בלשון הקדש רק מה ברי ומה בר בטני (משלי ל''א), ולדעתי גם שם פי' בחיר הבטן, בחירי, כמו ברה היא ליולדתה, וגם לו כונה תאומית, בר. מענין דגן, כמו ויצברו בר תחת יד פרעה, ומורה על דגן שצריך לבררו מן המוץ, ומפל בר נשביר (עמוס ח' ו') ומלאו הגרנות בר (יואל ב') ועמקים יעטפו בר (לקמן ס''ה), ונשקו. מענין חיבור, כמו משיקות אשה אל אחותה (יחזקאל ג'), יאנף. מורה שמכלה בו חרון אפו עד גמירא (כמ''ש ישעיה י''ב) ועז''א ואתם תאבדו דרך תיכף כשיבער כמעט אפו, וכל שכן עת יאנף, ותאבדו דרך. כמ''ש דרך רשעים תאבד, ואז יאבדו את הדרך, כמו אבדה עצה מבנים, כי גוי אובד עצות המה :
<h2>תהילים פרק-ג</h2>
<h3>{א}</h3>
מִזְמ֥וֹר לְדָוִ֑ד בְּ֝בָרְח֗וֹ מִפְּנֵ֤י ׀ אַבְשָׁל֬וֹם בְּנֽוֹ׃
<b style="color: gray;">רש"י</b> מזמור לדוד בברחו . הרבה דרשות דרשו בני אגדה בדבר ורבותינו אמרו משאמר לו הנביא ( ש''ב יא ) הנני מקים עליך רעה מתוך ביתך היה לבו סוער שמא עבד או ממזר יקום עלי שאינו מרחם עלי כיון שידע שבנו הוא שמח ומדרש אגדה על שראה טכסיסו קיימת שהיו עבדיו והכרתי והפלתי שהם סנהדרין מחזיקים אדנותו עליהם כשאמר להם ( שם טו ) קומו ונברחה מפני אבשלום מה כתיב שם כל אשר יבחר אדוני המלך הנה עבדיך וכשבא מחנים ( שם יז ) ושובי בן נחש ומכיר בן עמיאל וברזילי הגלעדי יצאו לקראתו וכלכלוהו שם :
<b style="color: gray;">מצודת דוד</b> מזמור . התפלה ההיא אמרה בזמרה : לדוד . של דוד כי הוא יסדה : בברחו . וצפה אז ברוח הקודש שיוחזר למלכותו ואמר התפלה ההיא בזמרה :
<b style="color: gray;">מצודת ציון</b> מזמור . מלשון זמר :
<b style="color: gray;">תורה תמימה</b> וא"ר יוחנן משום רבי שמעון בן יוחי קשה תרבות רעה בתוך ביתו של אדם יותר ממלחמת גוג ומגוג שנאמר מזמור לדוד בברחו מפני אבשלום בנו וכתיב בתריה ה' מה רבו צרי רבים קמים עלי ואילו גבי מלחמת גוג ומגוג כתיב למה רגשו גוים ולאומים יהגו ריק ואילו מה רבו צרי לא כתיב: מזמור לדוד בברחו מפני אבשלום בנו מזמור לדוד קינה לדוד מיבעי ליה אמר ר' שמעון בן אבישלום משל למה הדבר דומה לאדם שיצא עליו שטר חוב קודם שפרעו היה עצב לאחר שפרעו שמח אף כן דוד כיון שאמר לו הקב"ה הנני מקים עליך רעה מביתך היה עצב אמר שמא עבד או ממזר הוא דלא חייס עלי כיון דחזא דאבשלום הוא שמח משום הכי אמר מזמור:<small><span style="color: gray;">ברכות ז ע"א</span></small>
א"ל ההוא צדוקי לר' אבהו כתיב מזמור לדוד בברחו מפני אבשלום בנו וכתיב לדוד מכתם בברחו מפני שאול במערה הי מעשה הוה ברישא מכדי מעשה שאול הוה ברישא לכתוב ברישא אמר ליה אתון דלא דרשיתון סמוכין קשיא לכו אנן דדרשינן סמוכים לא קשיא לן דא"ר יוחנן סמוכין מן התורה מנין שנא' סמוכים לעד לעולם עשוים באמת וישר למה נסמכה פרשת אבשלום לפרשת גוג ומגוג שאם יאמר לך אדם כלום יש עבד שמורד ברבו אף אתה אמור לו כלום יש בן שמורד באביו אלא הוה הכא נמי הוה:<small><span style="color: gray;">ברכות י ע"א</span></small>
<b style="color: gray;">מלבי"ם פירוש המילות</b> מזמור לדוד, במזמור הזה נמצא ספור המעשה ממלחמת אבשלום מראש ועד סוף, נחלק לג' חלקים, כל חלק מסיים במלת סלה : (חלק א')
<h3>{ב}</h3>
יְ֭הוָה מָֽה־רַבּ֣וּ צָרָ֑י רַ֝בִּ֗ים קָמִ֥ים עָלָֽי׃
<b style="color: gray;">רש"י</b> רבים קמים עלי . בני אדם גדולים בתורה גדולים בחכמה גדולים בעושר גדולים בקומה כגון שאול וילידי הרפה דואג ואחיתופל :
<b style="color: gray;">מצודת דוד</b> מה רבו צרי . עד שאף בני קם עלי : רבים . בני אדם גדולים כשמעי ודואג ואחיתופל :
<b style="color: gray;">מלבי"ם פירוש המילות</b> ה' מה רבו צרי. כי אויבי דוד התחלקו לשתי כתות, יש שהיו צוררים את דוד עצמו ולא רצו שימלוך הוא רק שימלוך אבשלום בנו, ויש שקמו עליו מצד שחשבוהו לאיש חוטא ובליעל בלתי נושע בה', כשמעי שקראו איש הדמים איש הבליעל וז''ש רבים קמים עלי היינו על מלכותי :
<b style="color: gray;">מלבי"ם ביאור המילות</b> (ב-ג) עלי. לנפשי. ברוב מקומות שיגביל הנפש נגד הגוף יכוין על הנפש הרוחניית (ישעיה מ''ט ז', נ''א כ''ג איוב ל''ג י''ח כ''ב כ''ח) ובספר זה בכ''מ, (לקמן ו' ד'), סלה. הוא ציון ההפסק בכל מקום :
<h3>{ג}</h3>
רַבִּים֮ אֹמְרִ֪ים לְנַ֫פְשִׁ֥י אֵ֤ין יְֽשׁוּעָ֓תָה לּ֬וֹ בֵֽאלֹהִ֬ים סֶֽלָה׃
<b style="color: gray;">רש"י</b> אומרים לנפשי . על נפשי : אין ישועתה לו באלהים סלה . לפי שבא על אשת איש :
<b style="color: gray;">מצודת דוד</b> לנפשי . על נפשי יאמרו שעד עולם לא יהיה לי תשועה מה' וכאשר החל לנפול לא יוסיף לקום :
<b style="color: gray;">מצודת ציון</b> סלה . ענינו בכ''מ כמו לעולם :
<b style="color: gray;">מלבי"ם פירוש המילות</b> ורבים אומרים על נפשי מצד אושר הנפש, כי אין לו ישועתה באלהים מצד חטאו ומריו, בזה מסיים מאמר הא' במלת סלה, וכבר בארתי בפירוש שמואל, שהיו בין יועצי אבשלום שתי כתות, כת א' שרצו להרגו כמו שהיה עצת אחיתופל, וזה הכת שאמרו שאין לו ישועה באלהים, וכת הב' שרצו לקחת ממנו את המלכות לבד ושישאר בחיים כמו שהיה עצת חושי הארכי, והם הקמים עליו לבדו מצד מלכותו לא על נפשו להרגו : (חלק ב')
<h3>{ד}</h3>
וְאַתָּ֣ה יְ֭הוָה מָגֵ֣ן בַּעֲדִ֑י כְּ֝בוֹדִ֗י וּמֵרִ֥ים רֹאשִֽׁי׃
<b style="color: gray;">מצודת דוד</b> ואתה ה' . אבל לא כן הוא כי אתה מגן בעדי ותומך כבודי ומרים ראשי כי אחזור למלכותי :
<b style="color: gray;">מצודת ציון</b> מגן . ענין מחסה כהמגן הזה המציל את הלובשו ממכת חרב וחנית : בעדי . כנגדי :
<b style="color: gray;">מלבי"ם פירוש המילות</b> ואתה משיב נגד הקמים על מלכותו, ואתה ה' מגן בעדי, ונגד האומרים שאין לו ישועה באלהים מצד חטאו, אומר אתה כבודי ומרים ראשי שכבודו הוא מצד נפשו הקדושה שחל עליה כבוד ה' ובזה ירים ראש למעלה :
<h3>{ה}</h3>
ק֭וֹלִי אֶל־יְהוָ֣ה אֶקְרָ֑א וַיַּֽעֲנֵ֨נִי מֵהַ֖ר קָדְשׁ֣וֹ סֶֽלָה׃
<b style="color: gray;">מצודת דוד</b> קולי . כשאקרא בקולי אל ה' ידעתי כי יענני מהר קדשו והיא ציון מקום שכינתו : סלה . עד עולם יענני ר''ל גאולת עולם תהיה כי לא אשוב עוד להיות גולה ובורח :
<b style="color: gray;">מלבי"ם פירוש המילות</b> קולי אל ה' אקרא, מזכיר בזה מה שסופר (ש''ב ט''ו) שבעת ברח דוד מפני אבשלום לקחו הכהנים עמם את ארון הברית, ויאמר המלך לצדוק השב את ארון האלהים העיר אם אמצא חן בעיני ה' והראני אותו ואת נוהו, כי בטח לבו שיענהו ה' מרחוק כמקרוב, ועל זה אמר קולי אל ה' אקרא בכ''מ אשר אהיה, והוא יענני מהר קדשו מרחוק כמקרוב. סלה סיום הענין : (חלק ג')
<h3>{ו}</h3>
אֲנִ֥י שָׁכַ֗בְתִּי וָֽאִ֫ישָׁ֥נָה הֱקִיצ֑וֹתִי כִּ֖י יְהוָ֣ה יִסְמְכֵֽנִי׃
<b style="color: gray;">רש"י</b> אני שכבתי ואישנה . לבי אטום בדאגה ופחד : הקיצותי . מדאגתי כי בטחתי כי ה' יסמכני :
<b style="color: gray;">מצודת דוד</b> אני שכבתי . כשאני שוכב ונרדם מגודל הצער : הקיצותי . ר''ל הפגתי צערי בזוכרי אשר ה' יסמכני :
<b style="color: gray;">מצודת ציון</b> הקיצותי . הערה משינה :
<b style="color: gray;">מלבי"ם פירוש המילות</b> אני שכבתי, מזכיר מה שסופר שם שאחיתופל יעץ לאבשלום שיבחר שנים עשר אלף איש וירדוף אחרי דוד בלילה בעוד שהוא ישן יגע ורפה ידים ויחריד את אנשיו ויכה את דוד לבדו, וחושי הארכי הפיר עצתו, ואמר שדוד לא יישן ולא ילין את העם, והיה עצתו שימתין אבשלום עד שיתאספו אליו כל ישראל וילחמו עם דוד ברוב עם, והכתוב מעיד שם שעצת אחיתופל היתה עצה טובה, כי אם היה עושה כן היה מוצא את דוד ישן ויעף והיה הורגו, רק שה' סבב זאת להפר את עצת אחיתופל להציל את דוד, ואחיתופל ראה כי לא נעשתה עצתו ויצו אל ביתו ויחנק, וחושי הודיע כל זאת לדוד וזה שכתוב ואני שכבתי ואישנה, רצה לומר באמת לא היה כמ''ש חושי הארכי שלא אישן בין העם רק אשמר מפני אבשלום, כי באמת שכבתי וגם ישנתי, ואם היה נעשה כעצת אחיתופל לא הייתי מקיץ עוד, כי הייתי נהרג בלילה הזאת. ובכל זאת הקיצותי, וזה היה כי ה' יסמכני במה שהפיר את עצת אחיתופל, ומעתה.
<h3>{ז}</h3>
לֹֽא־אִ֭ירָא מֵרִבְב֥וֹת עָ֑ם אֲשֶׁ֥ר סָ֝בִ֗יב שָׁ֣תוּ עָלָֽי׃
<b style="color: gray;">רש"י</b> שתו . לשון שאיה גאטירנ''ט בלעז ויש אומרים שתו כמו שמו כמו ( שמות י ) למען שיתי אותותי :
<b style="color: gray;">מצודת דוד</b> לא אירא . לזה לא אירא מרוב העם אשר את אבשלום אשר שמו פניהם להלחם בי :
<b style="color: gray;">מצודת ציון</b> שתו . שמו וכן שתו בשמים פיהם ( לקמן ע''ג ) :
<b style="color: gray;">מלבי"ם פירוש המילות</b> לא אירא מרבבות עם אם לא נעשתה עצת אחיתופל, ורק על ידי עם רב שישיתו עלי סביב ילחמו בי כעצת חושי הארכי, מפניהם לא אירא עוד :
<b style="color: gray;">מלבי"ם ביאור המילות</b> שתו, הכנת המלחמה, כמו וישימו על העיר (מלכים א כ') :
<h3>{ח}</h3>
ק֘וּמָ֤ה יְהוָ֨ה ׀ הוֹשִׁ֘יעֵ֤נִי אֱלֹהַ֗י כִּֽי־הִכִּ֣יתָ אֶת־כָּל־אֹיְבַ֣י לֶ֑חִי שִׁנֵּ֖י רְשָׁעִ֣ים שִׁבַּֽרְתָּ׃
<b style="color: gray;">רש"י</b> כי הכית את כל אויבי לחי . מכת בזיון היא כד''א ( איכה ג ) יתן למכהו לחי , ( מיכה ד ) בשבט יכו על הלחי , ומ''א מכת הפה כד''א ( ש''ב יז ) ויצו אל ביתו ויחנק : שני רשעים . גבורתם :
<b style="color: gray;">מצודת דוד</b> קומה ה' . הואיל ובטחתי בך מהראוי שתקום להושיעני : כי הכית . הלא מעולם הכית את אויבי על הלחי ר''ל מכת בזיון וכמ''ש יתן למכהו לחי ישבע בחרפה ( איכה ג ) ור''ל הכאת הלחי תחשב לחרפה : שני רשעים . אשר היו חורקים עלי שנימו בחרות אפם בי הלא מעולם שברת ולזה גם עתה אל תרף ידך ממני :
<b style="color: gray;">מצודת ציון</b> לחי . הוא המקום הסמוך אל העין מתחת :
<b style="color: gray;">תורה תמימה</b> אבן שבקש עוג מלך הבשן לזרוק על ישראל גמרא גמירי לה אמר מחנה ישראל כמה הוי תלתא פרסי איזיל ואיעקר טורא בר תלתא פרסי ואישדי עלייהו ואיקטלינהו אזל עקר טורא בר תלתא פרסי ואייתי על רישיה ואייתי קודשא בריך הוא עליה קמצי ונקבוה ונחית בצואריה הוה בעי למשלפה משכי שיניה להאי גיסא ולהאי גיסא ולא מצי למשלפה והיינו דכתיב שני רשעים שברת וכדר' שמעון בן לקיש דא"ר שמעון בן לקיש מאי דכתיב שני רשעים שברת אל תקרי שברת אלא שרבבת וכו'.<small><span style="color: gray;">ברכות נד ע"ב</span></small>
אמר רבי יוחנן ג' מלאכי השרת נזדמנו לה באותה שעה אחד שהגביה את צוארה ואחד שמשך חוט של חסד עליה ואחד שמתח את השרביט וכמה אמר רבי ירמיה שתי אמות היה והעמידו על שתים עשרה ואמרי לה על שש עשרה ואמרי לה על עשרים וארבע במתניתא תנא על ששים וכן אתה מוצא באמתה של בת פרעה וכן אתה מוצא בשיני רשעים דכתיב שיני רשעים שברת ואמר ריש לקיש אל תקרי שברת אלא שריבבת וכו'.<small><span style="color: gray;">מגילה טו ע"ב</span></small>
דאמר מר וכן אתה מוצא באמתה של בת פרעה וכן אתה מוצא בשיני רשעים דכתיב שני רשעים שברת ואמר ריש לקיש אל תיקרי שברת אלא שריבבתה ותפתח ותראהו את הילד ותרא מיבעי ליה א"ר יוסי ברבי חנינא שראתה שכינה עמו וכו'.<small><span style="color: gray;">סוטה יב ע"ב</span></small>
<b style="color: gray;">מלבי"ם פירוש המילות</b> קומה ה', עתה מציין המלחמה בין עבדי דוד ובין חיל אבשלום מבקש ה' קומה, ומצד שאתה אלהי בהשגחתך המיוחדת עלי הושיעני, כי כבר הכית את כל אויבי לחי במה ששברת שני רשעים, רצה לומר במה שבטלת עצת אחיתופל והוא נחנק, בזה נתת להם מכת לחי מכה של בזיון :
<b style="color: gray;">מלבי"ם ביאור המילות</b> לחי. מכת בזיון, והמכה הגדולה על הלחי שובר השנים, ותפס מליצה זאת על ביטול עצת אחיתופל, כמ''ש בפרק הרואה ראיתי שני לחיי שנשרו, שני שרי רומי יעצו עליך רעה, מכנה העצה בשם הלחי, ושבירת השנים מרמז על חניקת אחיתופל, ושני כפירים נתעו :
<h3>{ט}</h3>
לַיהוָ֥ה הַיְשׁוּעָ֑ה עַֽל־עַמְּךָ֖ בִרְכָתֶ֣ךָ סֶּֽלָה׃
<b style="color: gray;">רש"י</b> לה' הישועה וגו' . עליו להושיע את עבדיו ואת עמו ועל עמו מוטל לברך ולהודות לו סלה :
<b style="color: gray;">מצודת דוד</b> לה' הישועה . הלא התשועה היא ביד ה' וכל יוכל להושיעני מידם ואף על עמך תהיה ברכתך לעולם ר''ל תושיע לי לבל יוכלו להרע לי ואף עליהם תהיה ברכתך שלא יהיו נגפים גם המה וכאומר לא אתפלל על מפלתם כ''א על תשועתי :
<b style="color: gray;">מלבי"ם פירוש המילות</b> לה' הישועה, אמנם יען שהיה המלחמה נגד עם ישראל ותהי מגפה גדולה בעם. בקש שלא יאבדו עם רב מישראל במלחמה, וכן היה שעל ידי שנהרג אבשלום פסקה המלחמה, וזה שאמר על ידי שהישועה הזאת לה' הוא, אבקש שעל עמך תשאר ברכתך בל יאבדו במלחמה :
<h2>תהילים פרק-ד</h2>
<h3>{א}</h3>
לַמְנַצֵּ֥חַ בִּנְגִינ֗וֹת מִזְמ֥וֹר לְדָוִֽד׃
<b style="color: gray;">רש"י</b> למנצח בנגינות . מזמור זה יסד דוד שיאמרוהו בני לוי המנצחין בנגינות בשיר על הדוכן , לשון נצוח נופל במתחזקים בעבודה כענין שנא' ( עזרא ג ) יעמדו הלוים מבן עשרים שנה ומעלה לנצח על מלאכת בית ה' :
<b style="color: gray;">מצודת דוד</b> למנצח . ר''ל המזמור הזה של דוד נמסר לבן לוי המנצח לנגנו בנגון בבית המקדש :
<b style="color: gray;">מצודת ציון</b> למנצח . בעלי השיר יקראו מנצחים כי דרכם לנצח זה את זה בהרמת הקול ובהכרעתו : בנגינות . מלשון נגינה וזמר העשוי בהכרעת הקול :
<b style="color: gray;">מלבי"ם פירוש המילות</b> למנצח, מזמור זה תקן בעת שהיה רעב בימי דוד שלש שנים, ולצני הדור אמרו שהוא בעבור חטא דוד, ודוד שאל אז בה' ויאמר ה' אל שאול ואל בית הדמים על אשר הרג את הגבעונים, ופייסו את הגבעונים וירד הגשם, ואז הקריב זבחי צדק, רצה לומר זבחי תודה בעבור שנתברר צדקו שלא היה הרעב בעבור חטאו, ומזמור זה נחלק לג' חלקים המצוינים במלת סלה : (חלק א')
<h3>{ב}</h3>
בְּקָרְאִ֡י עֲנֵ֤נִי ׀ אֱלֹ֘הֵ֤י צִדְקִ֗י בַּ֭צָּר הִרְחַ֣בְתָּ לִּ֑י חָ֝נֵּ֗נִי וּשְׁמַ֥ע תְּפִלָּתִֽי׃
<b style="color: gray;">רש"י</b> בצר הרחבת לי . בימים שעברו עלי ומעתה חנני ושמע תפלתי :
<b style="color: gray;">מצודת דוד</b> בקראי . בעת אקרא לך ענני : אלהי צדקי . אתה אלהי העושה עמדי צדקה הלא מעולם כשהייתי בצר ובדוחק העמדתני במרחב לכן גם עתה חנני :
<b style="color: gray;">מלבי"ם פירוש המילות</b> בקראי אומר עת אקרא בתפלה ענני מפני שלשה דברים {{{א}}} מצד שאתה אלהי צדקי, מצד שאתה יודע צדקתי ומעשי הטובים, {{{ב}}} מצד הרחמים ומצד שאתה רגיל תמיד לענות בעת צרה, וזה שכתוב הלא תמיד בצר הרחבת לי, {{{ג}}} מצד החנינה ומתנת חנם, כמ''ש וחנותי את אשר אחון אף על פי שאינו כדאי, וזה שכתוב חנני ושמע תפלתי :
<b style="color: gray;">מלבי"ם ביאור המילות</b> אלהי צדקי, המשגיח על צדקי ויודע כי צדקתי, ומוסיף חנני. מצד החנינה, אף שלא ע''פ צדקי :
<h3>{ג}</h3>
בְּנֵ֥י אִ֡ישׁ עַד־מֶ֬ה כְבוֹדִ֣י לִ֭כְלִמָּה תֶּאֱהָב֣וּן רִ֑יק תְּבַקְשׁ֖וּ כָזָ֣ב סֶֽלָה׃
<b style="color: gray;">רש"י</b> בני איש . בני אברהם יצחק ויעקב הקרוים איש , באברהם נאמר ( בראשית כ ) השב את אשת האיש , ביצחק נאמר ( שם כד ) מי האיש הלזה ביעקב נאמר ( שם כה ) איש תם : עד מה כבודי לכלימה . עד מתי אתם מבזים אותי ( ש''א כב ) הראיתם את בן ישי , ( שם כה ) מי דוד ומי בן ישי , ( שם כב ) בכרות בני עם בן ישי , ( שם כ ) כי בוחר אתה לבן ישי , אין לי שם : תבקשו כזב . תרדפו למצוא כזבים כגון הזיפים שמלשינים עלי ולי היו מראים שלום וכיוצא בהם דילטורין שהיו בימי שאול ( שם כג ) הלא דוד מסתתר בגבעת החכילה וכן הרבה :
<b style="color: gray;">מצודת דוד</b> בני איש . אתם בני אדם גדולים עד מתי תהפכון כבודי לכלימה ר''ל במקום הכבוד הראוי אלי תכלימו אותי וכאומר הלא משפט החשובים לכבד את מי הראוי לכבוד . תאהבון ריק . מוסב על עד מה לומר עד מתי תאהבון לדבר דברי ריק וכזב מבלי הפסק :
<b style="color: gray;">מצודת ציון</b> איש . ר''ל גדול וחשוב וכן הלא איש אתה ( שמואל א' כ''ו ) : עד מה . עד מתי כמו עד מה ה' תאנף ( לקמן ע''ט ) :
<b style="color: gray;">מלבי"ם פירוש המילות</b> בני איש אחרי ההקדמה הזאת מסב פניו אל לצני הדור שאמרו שהיה הרעב בעבור חטאו, אומר אתם בני איש, דרככם הפוך מדרכי ה', ראו עד מה כבודי לכלימה, עד כמה השתדלו להכלים כבודי, תאהבון ריק, תבקשו כזב רצה לומר או שתאהבו להכלים אותי על ידי דבר ריק שאין בו ממש ותעשו ממנו דבר גדול להגדיל עלי עקב, או אם גם דבר ריק לא תמצאו תבקשו ותמציאו דבר כזב ועלילת שקר : (חלק ב')
<b style="color: gray;">מלבי"ם ביאור המילות</b> בני איש, אתם הפך מבני אלהים, עד מה. כמו עד כמה תשתדלו בזה שיהיה כבודי לכלימה, הפך מהשתדלות אלהים לכבדני :
<h3>{ד}</h3>
וּדְע֗וּ כִּֽי־הִפְלָ֣ה יְ֭הוָה חָסִ֣יד ל֑וֹ יְהוָ֥ה יִ֝שְׁמַ֗ע בְּקָרְאִ֥י אֵלָֽיו׃
<b style="color: gray;">רש"י</b> הפלה . הבדיל :
<b style="color: gray;">מצודת דוד</b> ודעו . תנו לב לדעת כי כמו שהבדיל ה' את כל חסיד להיות לו ולחלקו כ''כ הבדילני לחלקו וישמע בקראי אליו ולא תוכלו לו :
<b style="color: gray;">מצודת ציון</b> הפלה . הפריש כמו והפליתי ביום ההוא ( שמות ל''ב ) :
<b style="color: gray;">מלבי"ם פירוש המילות</b> ודעו, רצה לומר עתה דעו שה' ענני מפני שני דברים, {{{א}}} מצד שהפלה ה' חסיד לו שהבדיל את החסיד בהפלאה והשגחה פרטית לברר צדקו, {{{ב}}} מצד שה' ישמע תמיד בקראי אליו, ולכן :
<b style="color: gray;">מלבי"ם ביאור המילות</b> הפלה, ענין הבדלה והפרשה, כמו והפלה ה' בין מקנה ישראל, ובא על הבדלה שהוא בדרך הפלאה והשגחה בדרך הפלאיי :
<h3>{ה}</h3>
רִגְז֗וּ וְֽאַל־תֶּ֫חֱטָ֥אוּ אִמְר֣וּ בִ֭לְבַבְכֶם עַֽל־מִשְׁכַּבְכֶ֗ם וְדֹ֣מּוּ סֶֽלָה׃
<b style="color: gray;">רש"י</b> רגזו . חרדו מלפני הקב''ה ואל תחטאו : אמרו בלבבכם על משכבכם . השיבו על לבבכם שהזהיר הקב''ה על כך :
<b style="color: gray;">מצודת דוד</b> רגזו . חרדו מה' ואל תחטאו בי לדבר עלי כזב : אמרו וגו' . בהיותכם על משכבכם שהיא עת אשר מחשבות האדם פנוים מן הטרדה אז חשבו בלבבכם אשר הכזב הוא רע בעיני המקום ושתקו לעולם מדבר כזב :
<b style="color: gray;">מצודת ציון</b> רגזו . ענין תנועת הרעדה כמו שמעו עמים ירגזון ( שם ט''ז ) : ודמו . ושתקו כמו וידום אהרן ( ויקרא י' ) :
<b style="color: gray;">תורה תמימה</b> א"ר יהושע בן לוי אע"פ שקרא אדם ק"ש בביהכ"נ מצוה לקרותו על מטתו אמר רבי יוסי מאי קרא רגזו ואל תחטאו אמרו בלבבכם על משכבכם ודומו סלה וכו'.<small><span style="color: gray;">ברכות ד ע"ב</span></small>
א"ר לוי בר חמא אמר ר"ש בן לקיש לעולם ירגיז אדם יצר טוב על יצר הרע שנא' רגזו ואל תחטאו. אם נצחו מוטב ואם לאו יעסוק בתורה שנאמר אמרו בלבבכם אם נצחו מוטב ואם לאו יקרא קריאת שמע שנאמר על משכבכם אם נצחו מוטב ואם לאו יזכור לו יום המיתה שנאמר ודומו סלה.<small><span style="color: gray;">ברכות ה ע"א</span></small>
<b style="color: gray;">מלבי"ם פירוש המילות</b> רגזו מה', ואל תחטאו להוציא דבה על דוד, ונגד מה שאתם מזכירים עליו חטא בת שבע, אמרו בלבבכם על משכבכם עול של משכבכם, מה שאתם חטאתם במשכב, ודמו ושתקו מלהוציא דבה על דוד : (חלק ג')
<b style="color: gray;">מלבי"ם ביאור המילות</b> רגזו, מענין פחד, כמו ורגזו וחלו מפניך : על משכבכם. מלת על נגזר מן יעול ו -עו ילה כמו ישור על אנשים (איוב ל''ג) וכמו שפירשתי שם ומשכב כינוי לתשמיש, כמו למשכב דודים, משכבי אשה, עול שעשיתם במשכב עריות זאת חשבו בלבבכם ודומו :
<h3>{ו}</h3>
זִבְח֥וּ זִבְחֵי־צֶ֑דֶק וּ֝בִטְח֗וּ אֶל־יְהוָֽה׃
<b style="color: gray;">רש"י</b> זבחו זבחי צדק . הצדיקו מעשיכם והרי אתם כמקריבים זבחים : ובטחו אל ה' . שישפיע לכם טובה ואל תחטאו לו בשביל ממון שאתם מצפים לקבל שכר מאת שאול :
<b style="color: gray;">מצודת דוד</b> זבחו . הצדיקו מעשיכם ויחשב לה' כזבחים ואז בטחו בו כי יש תקוה ולמה תכזבו בו להחניף לשאול בעבור להנות ממנו הנאות ממון הלא טוב לחסות בה' :
<b style="color: gray;">מלבי"ם פירוש המילות</b> זבחו, מסב פניו אל הכהנים המקריבים את הזבחים, זבחו את הזבחים שהבאתי, (וקראם זבחי צדק שבאו להודות על שנתברר צדקו של דוד) ובטחו אל ה' שיתן מטר על הארץ :
<b style="color: gray;">מלבי"ם ביאור המילות</b> זבחי צדק, הזבחים נקראים ע''ש הדבר שיובאו עליו, זבחי תודה זבחי שלמים, וזבחי צדק מובאים על התברר צדקו :
<h3>{ז}</h3>
רַבִּ֥ים אֹמְרִים֮ מִֽי־יַרְאֵ֪נוּ֫ ט֥וֹב נְֽסָה־עָ֭לֵינוּ א֨וֹר פָּנֶ֬יךָ יְהוָֽה׃
<b style="color: gray;">רש"י</b> רבים אומרים מי יראנו טוב . רבים מישראל יש שרואין רשעים בעושר ובשלוה ואומרים מי יראנו טוב להיות עשירים ומשיגי תאוה כאלו : נסה עלינו . הרם עלינו לנס את אור פניך לשון הרימו נס ( ישעי' סב ) ארים ניסי ל''א נסה עלינו רפנבל''ר בלעז כמו ( זכרי' ט ) אבני נזר מתנוססות אבל אני איני מקנא בהם כי שמחה נתונה בלבי מעת דגנם ותירושם רבו בטוח אני אם למכעיסים כך לעושי רצונו על אחת כמה וכמה לעתיד לבא שהוא יום קבול שכרם :
<b style="color: gray;">מצודת דוד</b> רבים . ראיתי רבים מתאוים ואומרים מי הוא אשר יראנו טוב ר''ל חושקים עושר רב : נסה . הרם עלינו אור פניך אתה ה' למלאות תאותינו :
<b style="color: gray;">מצודת ציון</b> נסה . מלשון נס וכלונס וענינו הרמה והגבהה :
<b style="color: gray;">מלבי"ם פירוש המילות</b> רבים אומרים, בעת הרעב יאמרו מי יראני טוב שיבא הגשם, ושה' ינוסס עליהם אור פניו והשגחתו אשר נעלם מאתם בעת הרעב והסתרת פנים :
<h3>{ח}</h3>
נָתַ֣תָּה שִׂמְחָ֣ה בְלִבִּ֑י מֵעֵ֬ת דְּגָנָ֖ם וְתִֽירוֹשָׁ֣ם רָֽבּוּ׃
<b style="color: gray;">מצודת דוד</b> נתתה . אבל לא כן אני כי אתה ה' נתת בלבי להיות שמח בחלקי יותר מהרבים ההם השמחים מעת שרבו דגנם ותירושם :
<b style="color: gray;">מצודת ציון</b> תירושם . מלשון תירוש והוא ענבי היין :
<b style="color: gray;">מלבי"ם פירוש המילות</b> נתתה, ועתה נתתה שמחה בלבי מן העת שהתחילו להרבות דגנם ותירושם כשנפסק הרעב, ועל ידי כן.
<h3>{ט}</h3>
בְּשָׁל֣וֹם יַחְדָּו֮ אֶשְׁכְּבָ֪ה וְאִ֫ישָׁ֥ן כִּֽי־אַתָּ֣ה יְהוָ֣ה לְבָדָ֑ד לָ֝בֶ֗טַח תּוֹשִׁיבֵֽנִי׃
<b style="color: gray;">רש"י</b> בשלום יחדו אשכבה ואישן . אם היו ישראל בשלום יחדו עמי הייתי שוכב וישן בטח ולא הייתי ירא מכל צר ואויב : לבדד לבטח . כמו ( דברים לג ) בטח בדד עין יעקב לשון מבטח ושקט הוא שאינו צריך להושיב גייסות עמו :
<b style="color: gray;">מצודת דוד</b> בשלום . מבלי פחד אשכבה ואישן יחדיו תכופים זה לזה כי הדואג ומתפחד נגזלה שנתו לבל יוכלו לישן מיד כאשר ישכב אבל אני בטחתי בה' ולא אירא ולזה אשכב ואישן יחד סמוך זה לזה : כי אתה ה' . המושל בכל ובידך הוא להושיב אותי בבטח מבלי פחד :
<b style="color: gray;">מצודת ציון</b> לבדד . יחידי כמו בטח בדד ( דברים ל''ג ) ור''ל מבלי פחד כי המתפחד מתירא לשבת יחידי :
<b style="color: gray;">מלבי"ם פירוש המילות</b> בשלום יחדו אשכבה ואישן, מצייר כאילו שוכב ביחד עם השלום, כי אתה ה' לבדד לבטח תושיבני תפס המליצה ממ''ש וישכן ישראל בטח בדד עין יעקב אל ארץ דגן ותירוש אף שמיו יערפו טל, רצה לומר אחר שנמצא טל ודגן ותירוש ישכון ישראל בטח בדד, שאין צריך לקנות תבואה מארצות אחרות :
<h2>תהילים פרק-ה</h2>
<h3>{א}</h3>
לַמְנַצֵּ֥חַ אֶֽל־הַנְּחִיל֗וֹת מִזְמ֥וֹר לְדָוִֽד׃
<b style="color: gray;">רש"י</b> אל הנחילות . מנחם פתר בכולן נחילות ועלמות גיתות ידותון כלם שמות כלי זמר הם ונעימות המזמור היתה לפי שיר הראוי לאותו כלי ומדרש אגדה יש מפרשים נחילות לשון נחלה ואין זה משמעות התיבה וגם ענין המזמור אינו מדבר בנחלה ויתכן לפתור נחילות גייסות כמו נחיל של דבורים וכמו ( תהלים יח ) ונחלי בליעל ות''י סיעת חייבין תפלה בשביל גייסות אויבים הבאים על ישראל ואומר המשורר מזמור הזה בשביל כל ישראל :
<b style="color: gray;">מצודת ציון</b> הנחילות . מלשון נחיל של דבורים ( ב''ק קי''ד ) והוא שם כלי זמר אשר קולו נשמע כשריקת הדבורים :
<b style="color: gray;">מלבי"ם פירוש המילות</b> למנצח. המזמור הזה נחלק לשני חלקים, (חלק א' עד פסוק ט') הוא כעין הצעה מגדר התפלה וענינה ואיך יתרגש לב המתפלל לה', (חלק ב') היא הבקשה, מבקש ינחה ה' במעגלי צדק ויצילהו מיד שורריו :
<h3>{ב}</h3>
אֲמָרַ֖י הַאֲזִ֥ינָה ׀ יְהוָ֗ה בִּ֣ינָה הֲגִֽיגִי׃
<b style="color: gray;">רש"י</b> אמרי האזינה ה' . כשיש בי כח לשאול צרכי לפניך וכשאין בי כח להתפלל לפניך והדאגה עצורה בלבי בינה הגיגי הבן הגיון לבי כך מפורש במדרש כל בינה שבמקרא הטעם תחת הנון חוץ מזה וחבירו ( באיוב לה ) ואם בינה שמעה זאת שאינו שם דבר אלא לשון הבן כמו ( משלי כג ) בין תבין את אשר לפניך לפיכך הטעם תחת הבי''ת :
<b style="color: gray;">מצודת דוד</b> בינה הגיגי . אשר תפלתי היא בכוונת הלב :
<b style="color: gray;">מצודת ציון</b> האזינה . הטה אוזן לשמוע :
<b style="color: gray;">מלבי"ם פירוש המילות</b> אמרי, תנאי התפלה השלמה הם ארבעה, (כמו שכתב העקרים), {{{א}}} יופי המליצה וקוצר המאמרים, על זה אמר אמרי האזינה, {{{ב}}} שתסכים המחשבה וההגיון הפנימי עם הדבור החיצוני, על זה אמר בינה הגיגי, {{{ג}}} שלא יתפלל על דברים בלתי נחוצים, על זה אמר :
<b style="color: gray;">מלבי"ם ביאור המילות</b> הגיגי, הגיון לבי, לכן אמר בינה, ועל אמרי הפה אמר האזינה :
<h3>{ג}</h3>
הַקְשִׁ֤יבָה ׀ לְק֬וֹל שַׁוְעִ֗י מַלְכִּ֥י וֵאלֹהָ֑י כִּֽי־אֵ֝לֶ֗יךָ אֶתְפַּלָּֽל׃
<b style="color: gray;">מצודת דוד</b> כי אליך אתפלל . והמלך נוטה אזנו בחסד אל עבדו הבוטח עליו ומבקש ממנו שאלתו :
<b style="color: gray;">מצודת ציון</b> הקשיבה . עניין שמיעה : שועי . צעקתי :
<b style="color: gray;">מלבי"ם פירוש המילות</b> הקשיבה לקול שועי, כי גדר מלת שועה הוא שצועק לישועה ומתפלל על הצרה שקרהו, {{{ד}}} שיבטח בתפלתו על ה' לבדו ולא שעם תפלתו ישים מבטחו על עזרת בשר או אמצעיים בינו לבין ה', על זה אמר כי אליך רק אליך אתפלל :
<b style="color: gray;">מלבי"ם ביאור המילות</b> הקשיבה, מוסיף על האזינה, שיקשיב גם מרחוק, כמ''ש בגדרי השמות האלה (ישעיה א' י'), שועי. השוע הוא הצועק לישועה מן הצרה והצועק אל המלך ישלחהו אל השופט לעיין בדינו, והשופט ישלחהו אל המלך כי לו היכולת, אבל אתה מלכי, ואלהי. ר''ל שופטי, ולך להושיע :
<h3>{ד}</h3>
יְֽהוָ֗ה בֹּ֭קֶר תִּשְׁמַ֣ע קוֹלִ֑י בֹּ֥קֶר אֶֽעֱרָךְ־לְ֝ךָ֗ וַאֲצַפֶּֽה׃
<b style="color: gray;">רש"י</b> בקר תשמע קולי . בבוקר אני קורא לך עליהם שהוא עת משפט ברשעי' כמו שנאמר לבקרים אצמית כל רשעי ארץ ( לקמן קא ) היה זרועם לבקרים ( ישעי' לג ) כי בבקר בבקר יעבור ( שם כח ) : בקר אערך לך . תפלתי על זאת , אערוך ל' מערכה הוא כך חברו מנחם : ואצפה . שתעשה בהם משפטים :
<b style="color: gray;">מצודת דוד</b> בוקר . בכל בוקר תשמע קולי כי בהיות הבוקר אסדר לפניך תפלתי ולא הקדמתי לה דבר הרשות ולזה אקוה אשר תשמע קולי :
<b style="color: gray;">מצודת ציון</b> ואצפה . ואקוה :
<b style="color: gray;">תורה תמימה</b> רב נחמן בר יצחק אמר אף תפלת שחרית שנאמר ה' בקר תשמע קולי בקר אערך לך ואצפה:<small><span style="color: gray;">ברכות ו ע"ב</span></small>
<b style="color: gray;">מלבי"ם פירוש המילות</b> ה' בקר, תיכף בבקר תשמע קולי לעזרני תיכף בקראי, כי בקר אערך לך, רצה לומר את הבקר אערך בערך ויחוס אליך, שאתה דומה כמו הבקר, כמו שהבקר יאיר את החשך, יגרש זאבי ערב וחיתו טרף, ויחזיר נשמות לפגרים, כן עת יאיר אורך, רשעים יאבדו מפני אלהים וצדיקים יחיו וישמחו, וכמו שהבקר יבא בהכרח אחר הלילה, כן תאיר אור ישועתך אחרי חשכת הצרה, ולכן ואצפה כי יזרח אור ה' וישועתו :
<b style="color: gray;">מלבי"ם ביאור המילות</b> אערך לך. כמו מי בשחק יערך לה', הבוקר י''ל דמיון וערך אליך. ואצפה. בבנין פיעל נקשר עם התקוה בכ''מ :
<h3>{ה}</h3>
כִּ֤י ׀ לֹ֤א אֵֽל־חָפֵ֘ץ רֶ֥שַׁע ׀ אָ֑תָּה לֹ֖א יְגֻרְךָ֣ רָֽע׃
<b style="color: gray;">רש"י</b> כי לא אל חפץ רשע אתה . ונאה לך לאבד הרשעה מן העולם : לא יגורך רע . לא יגור אצלך :
<b style="color: gray;">מצודת דוד</b> כי לא וגו' . ולא תתן כח ביד הרשעים המריעים לי : לא יגורך . לא ידור הרע אצלך והוא דרך משל לומר שהרע שנוא למקום :
<b style="color: gray;">מצודת ציון</b> יגורך . ידור עמך :
<b style="color: gray;">תורה תמימה</b> אמר רב יהודה אמר רב דוד ביקש עליהם רחמים והורידן לארץ אמר לפניו רבש"ע לא אל חפץ רשע אתה לא יגורך (במגורך) רע צדיק אתה ה' לא יגור במגורך רע וכו'.<small><span style="color: gray;">חגיגה יב ע"ב</span></small>
א"ר ירמיה בר אבא ארבע כיתות אין מקבלות פני שכינה כת ליצים וכת חניפים וכת שקרים וכת מספרי לשון הרע כת ליצים דכתיב משך ידו את לוצצים כת חניפים דכתיב כי לא לפניו חנף יבא כת שקרים דכתיבב דובר שקרים לא יכון לנגד עיני כת מספרי לשון הרע דכתיב כי לא אל חפץ רשע אתה לא יגורך רע צדיק אתה ה' לא יגור במגורך רע:<small><span style="color: gray;">סוטה מב ע"א</span></small>
איכא דאמרי אמר רבי אמי כל המביא עצמו לידי הרהור אין מכניסין אותו במחיצתו של הקב"ה כתיב הכא וירע בעיני ה' וכתיב התם כי לא אל חפץ רשע אתה לא יגורך רע וכו'.<small><span style="color: gray;">נדה יג ע"ב</span></small>
<b style="color: gray;">מלבי"ם פירוש המילות</b> כי לא אל חפץ רשע אתה, העמים עובדי האלילים היו מיחסים אל האלים שלהם תעתועי רשע וכל המדות הרעות (כנודע בהבלי המיטאלאגיא שלהם) כי בעבור שיחסו כל כח הנמצא בטבע אל כח עליון שממנו יושפע הכח ההוא, בין הכחות הטובות וכן גם הכחות הרעות, אכזריות גאוה קנאה נקמה, יחסו אותם אל האלים הגבוהים אשר בדו להם, כאילו מאתם יושפעו, עד שימצא אצלם לפי זה אל חפץ רשע ואל חפץ טוב, וגם החפץ בטוב, יגור ויפחד מן האל חפץ רשע, כי ינצחהו לפעמים, כנודע בהבלי היוונים ושיריהם. אומר הנה האל המיוחד אלהי ישראל, הגם כי נציירהו כולל כל הכחות שכולם מאתו יושפעו הנה אתה אינך האל החפץ רשע, וגם אינך כאלהי העמים אשר גם החפץ טוב, יגורהו ויפחידהו הרע, אתה הרע לא יגורך ויפחידך, כי אתה אך מקור הטוב והחסד, והרע והרשע נפרד ונבדל ממך, וע''כ אחר שלא אל חפץ רשע אתה, לכן.
<b style="color: gray;">מלבי"ם ביאור המילות</b> חפץ, שם התואר, לא יגורך. יפחידך, כמו שוד רשעים יגורם (משלי יו''ד) :
<h3>{ו}</h3>
לֹֽא־יִתְיַצְּב֣וּ הֽ֭וֹלְלִים לְנֶ֣גֶד עֵינֶ֑יךָ שָׂ֝נֵ֗אתָ כָּל־פֹּ֥עֲלֵי אָֽוֶן׃
<b style="color: gray;">רש"י</b> הוללים . משתטים ובלשון משנה מעורבבין :
<b style="color: gray;">מצודת דוד</b> לא יתיצבו . אינך חפץ שרשעים יעמדו מול עינך :
<b style="color: gray;">מצודת ציון</b> הוללים . שוטים וערבבי הדעת וכן ודעת הוללות וסכלות ( קהלת א' ) : און . עמל ושקר :
<b style="color: gray;">מלבי"ם פירוש המילות</b> לא יתיצבו הוללים לנגד עינך, כמו שהוא אצל העמים, שהוללים יתיצבו להדמות לאלהיהם, אכזרים בעלי רצח כמוהם, כי אתה שנאת פועלי און, ואחר שלא יגורך רע לכן.
<h3>{ז}</h3>
תְּאַבֵּד֮ דֹּבְרֵ֪י כָ֫זָ֥ב אִישׁ־דָּמִ֥ים וּמִרְמָ֗ה יְתָ֘עֵ֥ב ׀ יְהוָֽה׃
<b style="color: gray;">רש"י</b> איש דמים ומרמה . זה עמלק וזרעו :
<b style="color: gray;">מצודת דוד</b> תאבד . ידעתי שתאבד את המדבר עלי כזב בפני שאול כי מעולם יתעב ה' את האורב על דם רעהו ובמרמה דבר עמו באהבה וכ''כ יתעב ויאבד את המדבר עלי כזב כי הלא עמי מרמה ידבר כאלו הוא לי לאוהב :
<b style="color: gray;">מלבי"ם פירוש המילות</b> תאבד דוברי כזב, כי אין מי שיסך בעדו כנגדך, כי הלא איש דמים ומרמה יתעב ה', רצה לומר כי טבע האלהות תתעב איש דמים ומרמה. וחקות העמים שיחשבו כי האליל יאהב איש דמים ומרמה, הבל הוא ונגד טבע האלהות :
<h3>{ח}</h3>
וַאֲנִ֗י בְּרֹ֣ב חַ֭סְדְּךָ אָב֣וֹא בֵיתֶ֑ךָ אֶשְׁתַּחֲוֶ֥ה אֶל־הֵֽיכַל־קָ֝דְשְׁךָ֗ בְּיִרְאָתֶֽךָ׃
<b style="color: gray;">רש"י</b> ואני . אבא ביתך להודות לך ברב חסדך שהפלאת עלינו להראותינו נקמה מהם :
<b style="color: gray;">מצודת דוד</b> ברוב חסדך . בעבור רוב החסד שתעשה עמדי אבוא בביתך להשתחוות : ביראתך . ולא להתיהר בפני אנשים :
<b style="color: gray;">תורה תמימה</b> אין עומדין להתפלל אלא מתוך כובד ראש וכו' מנא ה"מ א"ר אלעזר דאמר קרא והיא מרת נפש ממאי דילמא חנה שאני דהות מרירא לבא טובא אלא א"ר יוסי בר' חנינא מהכא ואני ברב חסדך אבא ביתך אשתחוה אל היכל קדשך ביראתך ממאי דילמא דוד שאני דהוה מצער נפשיה ברחמי טובא וכו'.<small><span style="color: gray;">ברכות ל ע"ב</span></small>
<b style="color: gray;">מלבי"ם פירוש המילות</b> ואני, רצה לומר הנה לפי זה יש הבדל גדול בין העובד ה' המתפלל לאלהיו, ובין בן נכר המשתחוה לעצבים, כי עובד האליל יעבדהו ויתפלל אליו מצד יראתו מן הרע ורוצה לרצותו בל ירע לו, עד שיראתו מן הרע תכניסהו אל מקדש ההבל, אבל עת יבא שמה ויראה כי שקר נסכו ולא רוח בו, תסור יראתו ממנו. אבל אני ברוב חסדך אבא ביתך עת אלך לבית ה', לא היראה מן הרע תנחני שמה, אך החסד המתפשט על המציאות בכללו, חסדי אל אשר אביט על כל נמצא, על ידו אבא ביתך להתפלל אליך, ועת אשתחוה אל היכל קדשך אז סמר מפחדך בשרי, ולא יראת הרע והנזק, אך ביראתך יראת הרוממות משאתך וגדולתך :
<b style="color: gray;">מלבי"ם ביאור המילות</b> ביתך, היכל קדשך, ההיכל פנימי יותר מן הבית, מצייר ביאתו אל ביתו החיצוני בא בציורים אשר מלא לבבו מרוב חסדו, ובעת ישתחוה בפנימית ההיכל ששם נכנס להשתחוות, ימלא פחד ויראה מהדר גאונו :
<h3>{ט}</h3>
יְהוָ֤ה ׀ נְחֵ֬נִי בְצִדְקָתֶ֗ךָ לְמַ֥עַן שׁוֹרְרָ֑י (הושר) [הַיְשַׁ֖ר] לְפָנַ֣י דַּרְכֶּֽךָ׃
<b style="color: gray;">רש"י</b> שוררי . עויני המצפים שאבגוד בך ותעזבני , שוררי כמו ( במדבר כד ) אשורנו ולא קרוב :
<b style="color: gray;">מצודת דוד</b> נחני בצדקתך . תן בלבי ללכת בדרך צדקה ולמען הרשעים הללו המביטים ומצפים על מפלתי לבל יאמרו ידיהם רמה תן בלבי להיות דרכך ישר בעיני ולא אכשל בה כי אז בוודאי לא יוכלו לי :
<b style="color: gray;">מצודת ציון</b> שוררי . ענין הבטה כמו לא תשורני עין ( איוב ז' ) :
<b style="color: gray;">מלבי"ם פירוש המילות</b> ה' נחני, עתה מתחיל להציע מבוקשו, מבקש יורהו ה' דרך הקדש התוריי, בל יטו אשוריו מנו, כי אז ישמחו עליו שורריו הסופרים מספר צעדיו, והנה יתעה אדם מני דרך, או מצד השגיאה שאינו יודע הדרך, על זה בקש שינחהו ה' בצדקתו ויורהו הדרך, או גם בידעו הדרך אם יש שם מונעים עקוב ורכסים, על זה בקש שיישיר דרכו לפניו, ולא שיישיר הדרך בעת לכתו שאז יתעכב עד שיתוקן הדרך, רק הישר לפני דרכך, טרם לכתי עליו, והנמשל, כי הדרך התוריי לפעמים יתעה האדם ממנו מבלי דעת איזה הדרך הטוב, מקוצר המשיג ועומק המושג וארך ההצעות, על זה יבקש שה' ילמדהו ארחות חיים, ולפעמים לא יוכל ללכת בו מפני המטרידים המוצאים אותו בדרכו, מבקשת הצרכים ההכרחיים ונטיית תאוה אל המותרות, כמ''ש כ''ז במורה, על זה בקש שיישיר דרכו לפניו :
<b style="color: gray;">מלבי"ם ביאור המילות</b> שוררי, בא תמיד על המביט מרחוק על דרכי חברו ומצפה רעתו, וכמליצה זו לקמן (כ''ז) הורני ה' דרכך ונחני בארח מישור למען שוררי :
<h3>{י}</h3>
כִּ֤י אֵ֪ין בְּפִ֡יהוּ נְכוֹנָה֮ קִרְבָּ֪ם הַ֫וּ֥וֹת קֶֽבֶר־פָּת֥וּחַ גְּרוֹנָ֑ם לְ֝שׁוֹנָ֗ם יַחֲלִֽיקוּן׃
<b style="color: gray;">רש"י</b> כי אין בפיהו נכונה . נראים כאוהבים והם אויבים : קרבם הוות . מחשבותם מרמה : קבר פתוח גרונם . לבלוע יגיע אחרים כקבר הבולע את הגוף : יחליקון . דברי חלקלקו' :
<b style="color: gray;">מצודת דוד</b> כי אין בפיהו . אין בפה אחד מהם נכונים נראים כאוהבים והמה לאויבים . קרבם . בקרב לבם חושבים הוות לשבר אותי וגרונם כקבר פתוח כי שואפים לבלעני כקבר הבולע את המת ובלשונם ידברו חלקלקות ואינם יוצאין מן הלב :
<b style="color: gray;">מצודת ציון</b> נכונה . מלשון נכון וישר : קרבם . תוך לבם : הוות . שבר כמו עד יעבור הוות ( לקמן נ''ז ) : גרונם . צוארם כמו קרא בגרון ( ישעיה נ''ח ) : יחליקון . ענין דברים רכים :
<b style="color: gray;">מלבי"ם פירוש המילות</b> כי, מבאר מ''ש למען שוררי, כי שוררי אלה אין בפיהו נכונה, הפה מציין תמיד הדבור החיצוני, והלשון מציין הדבור הפנימי המדובר בעצה והשכל, ושורריו אלה בפיהם החיצוני ידברו אתו טובות, אבל בלשונם לשון רמיה וחלק יכוננו להשחיתו, ומצד זה אמר כי הטוב הנראה בפיהם ודבורם החיצוני אין בפיהו נכונה, כי לשונם יחליקון בחלקת לשון והוצאת דבה, ומצייר כאילו קרבם הוא השאול והאבדון, כמ''ש קרבם הוות וגרונם הוא הקבר הפתוח, שבו ירד המת טרם רדתו שאולה, ולשונם הוא מקום חשך וחלקלקות שבו יחליק ההולך עליו ויפול אל הבור והקבר, עד שהבא על לשונם יחלק ויפול אל גרונם שהוא הבור והקבר, ומשם אל קרבם ששם ההות והשבר שאול ואבדון, והיא מליצה עמוקה על רוע מחשבותיהם ונכליהם, ולכן.
<b style="color: gray;">מלבי"ם ביאור המילות</b> בפיהו, לשונם הלשון הוא פנימי מן הפה, וכשיבא לרעה מציין לשון מרמה וחלק בערמות ותחבולות, נכונה. חסר המתואר :
<h3>{יא}</h3>
הַֽאֲשִׁימֵ֨ם ׀ אֱ‍ֽלֹהִ֗ים יִפְּלוּ֮ מִֽמֹּעֲצ֪וֹתֵ֫יהֶ֥ם בְּרֹ֣ב פִּ֭שְׁעֵיהֶם הַדִּיחֵ֑מוֹ כִּי־מָ֥רוּ בָֽךְ׃
<b style="color: gray;">רש"י</b> ממועצותיהם . שהם יועצים על ישראל , ואז ישמחו כל חוסי בך :
<b style="color: gray;">מצודת דוד</b> האשימם . לכן האשימם במשפט ויפלו בשפל המצב בעבור רוע עצתם וכפי רוב פשעיהם כן הדיחם מדחי אל דחי כי הלא בך מרדו כי הזהרת על זה :
<b style="color: gray;">מצודת ציון</b> האשימם . מלשון אשמה : מרו . מלשון מרי ומרד :
<b style="color: gray;">מלבי"ם פירוש המילות</b> האשימם אלהים, שיצאו אשמים בדין, וזה מצד שני ענינים {{{א}}} מצד שהם חוטאים בעצת השכל לא מצד התאוה והשגגה, ועל זה אמר יפלו ממעצותיהם, {{{ב}}} מצד ששונים בחטאם עד שנעשו מומרים לדבר, ועל זה אמר ברוב פשעיהם, כמ''ש בדור המבול וירא ה' כי רבה רעת האדם וכל יצר מחשבות לבו רק רע. שמכל זה נראה כי מרו בך, ועושים להכעיס בשאט נפש, והמליץ כאילו עצתם הרע היא תהיה סבת נפילתם, משם יפלו ממרום עצתם ארץ, שעל זה אמר יפלו מן מועצותיהם (המ''ם הוא מ' המקום) ורוב הפשעים והשנותם היא תדחה אותם ותדחפם ליפול, באופן שימצאו ענשם מיד חטאתם, וכמדת חטאתם החטא ימיתם, ובמדה שמדדו ימדד להם, אבל
<h3>{יב}</h3>
וְיִשְׂמְח֨וּ כָל־ח֪וֹסֵי בָ֡ךְ לְעוֹלָ֣ם יְ֭רַנֵּנוּ וְתָסֵ֣ךְ עָלֵ֑ימוֹ וְֽיַעְלְצ֥וּ בְ֝ךָ֗ אֹהֲבֵ֥י שְׁמֶֽךָ׃
<b style="color: gray;">רש"י</b> ותסך עלימו . תגונן ותסוכך עלימו : ויעלצו בך . כשיראו שאתה תברך רעיך ואוהביך :
<b style="color: gray;">מצודת דוד</b> וישמחו . אבל החוסים בך ישמחו לעולם ואתה תסך עליהם מפני הרעה : בך . בתשועתך :
<b style="color: gray;">מצודת ציון</b> ותסך . מלשון סכך : ויעלצו . וישמחו :
<b style="color: gray;">מלבי"ם פירוש המילות</b> וישמחו כל חוסי בך, כמ''ש אנכי אשמח בה' יתמו חטאים מן הארץ, לעולם ירננו לא כמו עתה שלא תהיה רנתם רק אחר הצרה וההצלה ממנו, רק שירננו תמיד בלי הפסק צרה בינתים, רק ותסך עלימו בתמידות, ולא יהיה שמחתם טבעיית, רק ויעלצו בך, על ידי שיכירו שהם מושגחים בהשגחה מופלאת מאתך, על ידי שיכירו :
<b style="color: gray;">מלבי"ם ביאור המילות</b> וישמחו, ויעלצו. פעל בא לרוב על השמחה הרוחנית :
<h3>{יג}</h3>
כִּֽי־אַתָּה֮ תְּבָרֵ֪ךְ צַ֫דִּ֥יק יְהוָ֑ה כַּ֝צִּנָּ֗ה רָצ֥וֹן תַּעְטְרֶֽנּוּ׃
<b style="color: gray;">רש"י</b> כצנה . המקפת שלש רוחותיו של אשם : רצון . נחת רוח אפימנ''ט בלעז : תעטרנו . תסובבנו כמו ( ש''א כג ) ושאול ואנשיו עוטרים אל דוד ואל אנשיו :
<b style="color: gray;">מצודת דוד</b> כי אתה וגו' . סרס המקרא כי אתה ה' תברך צדיק : כצנה . כמו שהצנה מסבבת את הגוף כן תסובבנו ברצון :
<b style="color: gray;">מצודת ציון</b> כצנה . דומה הוא למגן : תעטרנו . ענין סבוב וכן עוטרים אל דוד ( שמואל א' כג ) ע''ש שהעטרה מסבבת את הראש :
<b style="color: gray;">מלבי"ם פירוש המילות</b> כי אתה תברך צדיק ה' לבדך שברכתו השגחיית לא טבעיית, ואז כצנה רצון תעטרנו כי רק ברכת ה' היא תעשיר ולא יוסיף עצב עמה, לא כן ברכה הטבעיית יתעצב בעליה לשמור נכסיו ולהגן עליהם, אבל עם ברכת ה' תלוה השמירה ממנו גם כן כמ''ש יברכך ה' וישמרך, וממילא לא יוסיף עצב עמה רק שובע רצון על ידי שתעטרהו כצנה לשמרו מכל פגע :
<b style="color: gray;">מלבי"ם ביאור המילות</b> כצנה. הצנה מוקפת מג' רוחות, הרצון שלך היא הצנה העוטרת אותו, כמו עוטרים את דוד (שמואל ב' כ''א) :
<h2>תהילים פרק-ו</h2>
<h3>{א}</h3>
לַמְנַצֵּ֣חַ בִּ֭נְגִינוֹת עַֽל־הַשְּׁמִינִ֗ית מִזְמ֥וֹר לְדָוִֽד׃
<b style="color: gray;">רש"י</b> על השמינית . כינור של שמונה נימין ושמינית שמו וכן מצינו ( בד''ה א טו ) פלוני ובניו על השמינית לנצח :
<b style="color: gray;">מצודת ציון</b> השמינית . כלי זמר בעלת שמונה נימין :
<b style="color: gray;">מלבי"ם פירוש המילות</b> למנצח, מבואר כי מזמור זה התפלל עת חלה חולי כבד וארוך, אחר מעשה של בת שבע, כאשר קבלו חכמינו זכרונם לברכה, והתפלל על חליו (ב' ז'). אבל גם אויביו שטמוהו וימררוהו בעת ההיא, עד שהורע זה בעיניו יותר מן חליו, והתפלל גם עליהם (ז' י''א), עד שהמזמור בכללו, ידבר על שני מיני האויבים המכתירים את האדם, האויב הדבוק בו מתולדתו, שהם מזגי גופו ולחותיו המתקוממים עליו להחליאו ולהמיתו, והאויבים החיצוניים שהם זולתו מבני אדם :
<h3>{ב}</h3>
יְֽהוָ֗ה אַל־בְּאַפְּךָ֥ תוֹכִיחֵ֑נִי וְֽאַל־בַּחֲמָתְךָ֥ תְיַסְּרֵֽנִי׃
<b style="color: gray;">מצודת דוד</b> ואל בחמתך . כפל הדבר במ''ש :
<b style="color: gray;">מלבי"ם פירוש המילות</b> ה' אל באפך, יש הבדל בין אף ובין חמה, שהאף הוא הכעס הנגלה, והחמה היא תבערת אש הכעס בנסתר בנטירת שנאה ואיבה, ויהיה לפעמים אף בלא חמה אם רק מראה לו פנים נזעמים ואהבה במצפוניו, וחמה בלא אף אם מסתיר אפו ואיבתו, ויש הבדל בין תוכחה וייסור, התוכחה היא בדברים רכים, והייסור בו יאסור את נפשו בדברים קשים או ביסורים ממש, ותוכחת ה' עלי עון, הוא לפעמים שלא יחטא בעתיד, וזה נקרא תוכחה, ודוד בקש שתוכחה זו לא תהיה באף רק בדברים רכים כאב את בנו, ולא הוצרך לבקש שלא יהיה בחמה ונטירת איבה, כי האויב לא יוכיח ולא ישתדל להשיבו אל דרך הנכונה, והתוכחה המגולה תהיה תמיד מאהבה מסותרת, ולא בקש רק אל באפך תוכיחני, ולפעמים יביא ה' יסורים על האדם בעבור החטא שכבר חטא, ויסורים האלה בהכרח הם באף, כי המיסר מראה בנגלהו שקוצף על המיוסר, ולכן בקש שעל כל פנים אל בחמתך תיסרני, שלא יהיה מאיבה פנימית ונטירת שנאה כאויב המיסר, רק כמו שכתוב כי כאשר ייסר איש את בנו ה' אלהיך מיסרך, ואמר ואהבו שחרו מוסר :
<b style="color: gray;">מלבי"ם ביאור המילות</b> באפך ובחמתך, החמה היא החמה הפנימית, ואף הוא הכעס החיצוני המתראה ויש אף בלא חמה אם לבו טוב עליו, וחמה בלא אף אם שומר הכעס בלבבו, כן בארתי בכ''מ בתנ''ך, ועיין לקמן (ל''ז ח', ע''ח ל''ח, צ' ז'). תוכיחני, תיסרני. התוכחה הוא דרך וכוח בדברים. והיסור הוא ע''י יסורים, ואצל ה' לפעמים תהיה התוכחה גם כן ע''י יסורים, ואז בא להשיבו מרע בעתיד והיסור הוא על העבר, ורשמתי מקומותיהם ירמיה (י''ב י''ט) :
<h3>{ג}</h3>
חָנֵּ֥נִי יְהוָה֮ כִּ֤י אֻמְלַ֫ל אָ֥נִי רְפָאֵ֥נִי יְהוָ֑ה כִּ֖י נִבְהֲל֣וּ עֲצָמָֽי׃
<b style="color: gray;">רש"י</b> אומלל . נשחת ודל כח ( קופנדו''ן בלעז ) כמו היהודים האמללים דעזרא ( נחמיה ג ) :
<b style="color: gray;">מצודת דוד</b> חנני . לבל תוסיף עוד לחרות בי כי הלא אומלל אני ודי בזה : רפאני . הוסיף לשאול ואמר רפאני מן המכות אשר עברו עלי מאז כי הלא נבהלו עצמי :
<b style="color: gray;">מצודת ציון</b> אומלל . ענין כריתה כמו ימולל ויבש ( לקמן צ' ) והוא מלשון מילה :
<b style="color: gray;">מלבי"ם פירוש המילות</b> חנני ה' כי אני אומלל וחלוש כח על ידי החולי, ומוסיף לאמר רפאני כי כבר נבהלו עצמי, כי נגע החולי עד העצמות, אבל אהה כי גם.
<b style="color: gray;">מלבי"ם ביאור המילות</b> אומלל. מורה חלישות הכח (ישעיהו כ''ד) :
<h3>{ד}</h3>
וְ֭נַפְשִׁי נִבְהֲלָ֣ה מְאֹ֑ד (ואת) [וְאַתָּ֥ה] יְ֝הוָ֗ה עַד־מָתָֽי׃
<b style="color: gray;">רש"י</b> ואתה ה' עד מתי . תביט ואינך רופא :
<b style="color: gray;">מצודת דוד</b> ונפשי . ואף נפשי נבהלה וא''כ עד מתי אהיה עוד נגוע ומוכה הלא עצם הפורעניות בא לגלות אוזן למוסר והנה כבר נבהלתי וקבלתי המוסר :
<b style="color: gray;">מלבי"ם פירוש המילות</b> נפשי נבהלה מאד, וכבר הדבר נוגע אל הנפש, ואתה ה' עד מתי לא תחונן אחר שגם נפשי בסכנה, אם כן.
<b style="color: gray;">מלבי"ם ביאור המילות</b> ונפשי. כולל גם הנפש הרוחנית (כנ''ל ג') :
<h3>{ה}</h3>
שׁוּבָ֣ה יְ֭הוָה חַלְּצָ֣ה נַפְשִׁ֑י ה֝וֹשִׁיעֵ֗נִי לְמַ֣עַן חַסְדֶּֽךָ׃
<b style="color: gray;">רש"י</b> שובה ה' . מחרונך : חלצה נפשי . מחוליי :
<b style="color: gray;">מצודת דוד</b> שובה ה' . לזה שובה להוציא נפשי מהצרה והושיעני למען חסדך אף אם עדיין לא נפרעתי כפי חטאי :
<b style="color: gray;">מצודת ציון</b> חלצה . שלוף והוא כמו חלץ מהם ( הושע ה' ) :
<b style="color: gray;">מלבי"ם פירוש המילות</b> ה' שובה מקצפך, חלצה את נפשי, ואם איני ראוי הושיעני מצד החסד :
<h3>{ו}</h3>
כִּ֤י אֵ֣ין בַּמָּ֣וֶת זִכְרֶ֑ךָ בִּ֝שְׁא֗וֹל מִ֣י יֽוֹדֶה־לָּֽךְ׃
<b style="color: gray;">מצודת דוד</b> כי אין במות . כי אם אמות מהצרה הבאה שוב לא אזכיר שמך כי מי הוא הנותן הודאה בקבר הלא חי חי הוא יודוך :
<b style="color: gray;">מלבי"ם פירוש המילות</b> כי אין במות זכרך זכר שמך הוא על המציאות וההויה כי אתה ממציא ובורא, לא על העדר והאפס ולא על המות, כענין שאמרו אין ה' מיחד שמו על הרעה, וגם הלא בשאול מי יודה לך, כי הנעדר לא יקבל עוד טובך וחסדך, אשר זה תכלית הבריאה אשר בראת להיטיב להנמצאים שהם יודוך :
<b style="color: gray;">מלבי"ם ביאור המילות</b> מות, שאול. השאול הוא הקבר שהוא אחר המות, ויצייר שבמות עדיין יש הודאה, כי עד שם יגיעו טובותיו באיכות המות שיבחר לו מיתה קלה ויודה על טובותיו כל ימי חייו, רק התהלה וזכר גבורותיו נפסקו אז, ובשאול נפסק גם ההודאה וכה''א כי לא שאול תודך מות יהללך (ישעי' ל''ח) :
<h3>{ז}</h3>
יָגַ֤עְתִּי ׀ בְּֽאַנְחָתִ֗י אַשְׂחֶ֣ה בְכָל־לַ֭יְלָה מִטָּתִ֑י בְּ֝דִמְעָתִ֗י עַרְשִׂ֥י אַמְסֶֽה׃
<b style="color: gray;">רש"י</b> אשחה בכל לילה מטתי . לשון סחי ומאוס ( איכ' ג ) והיתה נבלתם כסוחה ( ישעי' ה ) ממאס אני מטתי בדמעות ומנחם חברו עם כאשר יפרש השוחה לשחות ( שם כה ) ועם מי שחו ( יחזקאל מז ) : בדמעתי ערשי אמסה . אלחלח וארטיב כמו מים :
<b style="color: gray;">מצודת דוד</b> יגעתי . נעשיתי עיף ויגע במה שאני מתאנח בכל עת : אשחה . אני משיט את מטתי במי הבכי כדבר השט על פני המים : בדמעתי . אני מתיך ומרטיב ערשי בדמעות עיני וכפל הדבר במ''ש :
<b style="color: gray;">מצודת ציון</b> אשחה . ענין שטיה במים כמו כאשר יפרש השוחה לשחות ( ישעיה כ''ה ) : ערשי . מטתי כמו ערש יצועי ( לקמן קל''ב ) : אמסה . מלשון המסה והתכה :
<b style="color: gray;">תורה תמימה</b> אמר רב יהודה אמר רב אפילו בשעת חליו של דוד קיים שמנה עשרה עונות שנאמר יגעתי באנחתי אשחה בכל לילה מטתי בדמעתי ערשי אמסה וכו'.<small><span style="color: gray;">סנהדרין קז ע"ב</span></small>
<b style="color: gray;">מלבי"ם פירוש המילות</b> יגעתי, עתה מתחיל ענין השני נגד אויביו המצערים אותו. אומר הנה יגעתי באנחתי, עד שבכל לילה אשחה ואמאס את מטתי מרוב הבכי, בכל זאת מן הבכי והדמעות לא עששה עיני, רק.
<b style="color: gray;">מלבי"ם ביאור המילות</b> מטתי, ערשי. כבר התבאר (עמוס ג' י''ב) שמטה כולל על העשוי שיטה אדם עליו על צדו, ושרשו נטה, והערש עשוי בצורה מיוחדת למשכב הקטנים והחולים והנשים, ובכלים (פ''ט ז') המטה והעריסה, ופי' רש''י בסנהדרין (דף כ') עריסה עריסת תיקונות, ואשחה. מענין סחי ומאוס :
<h3>{ח}</h3>
עָֽשְׁשָׁ֣ה מִכַּ֣עַס עֵינִ֑י עָֽ֝תְקָ֗ה בְּכָל־צוֹרְרָֽי׃
<b style="color: gray;">רש"י</b> עששה . ל' עששית עין שמאורה כהה ודומה לו כאלו הוא רואה דרך זכוכית שכנגד עיניו ומנחם פירשו לשון רקבון כמו ( לקמן לא ) ועצמי עששו וכן כל לשון עש : עתקה . נתישנה ונזדקנה עיני בכהיית אור ומנחם חברו עם ויעתק משם ההרה ( בראשית יב ) : בכל צוררי . בשביל צרות שמצירין לי :
<b style="color: gray;">מצודת דוד</b> עששה מכעס . מחרון האויב בלו עיני : עתקה . בעבור צרותי כהה עיני כאלו נתיישנה בזוקן וא''כ די בכל הצרות אשר כבר עברו עלי :
<b style="color: gray;">מצודת ציון</b> עששה . לשון בליה ורקבון וכן ועצמי עששו ( לקמן ל''א ) : עתקה . ענין יושן כמו והדברים עתיקים ( ד''ה א' ד ) :
<b style="color: gray;">מלבי"ם פירוש המילות</b> עששה מן הכעס עיני, ועיני האחרת נעתקה ממקומה לא מן הדמעות שבכיתי בעבור חליי רק בכל צוררי, כי הם קשים לי יותר מן החולי. - משיב פניו נגד אויביו, אומר.
<b style="color: gray;">מלבי"ם ביאור המילות</b> עששה, מענין עש המכלה את הדבר, כמו ועצמי עששו, ועתקה. שנעתקה ממקומה :
<h3>{ט}</h3>
ס֣וּרוּ מִ֭מֶּנִּי כָּל־פֹּ֣עֲלֵי אָ֑וֶן כִּֽי־שָׁמַ֥ע יְ֝הוָ֗ה ק֣וֹל בִּכְיִֽי׃
<b style="color: gray;">מצודת דוד</b> סורו . לכו ממני כי לא תוכלו לי מעתה כי נתקבלה תפלתי :
<b style="color: gray;">מלבי"ם פירוש המילות</b> סורו ממני אתם פועלי און, כי הלא בעת אשר שמע ה' קול בכיי, בעת אשר.
<h3>{י}</h3>
שָׁמַ֣ע יְ֭הוָה תְּחִנָּתִ֑י יְ֝הוָ֗ה תְּֽפִלָּתִ֥י יִקָּֽח׃
<b style="color: gray;">מצודת דוד</b> שמע וגו' . כפל הדבר במ''ש :
<b style="color: gray;">מלבי"ם פירוש המילות</b> שמע תחנתי, (ה' תפלתי יקח הוא מאמר מוסגר, רצה לומר הלא באין ספק כי ה' תפלתי יקח ויקבל) הלא אז בעת שמע ה' קול בכיי ותחנתי, הלא אז ישיגם שתים רעות, {{{א}}} כי.
<b style="color: gray;">מלבי"ם ביאור המילות</b> תחנתי, תפלתי. התפלה גדולה מתחנה שגדרה שפיכת הנפש ודבקות הרוח ופלילת הנפש להתדבק, בשורשה ולא תהיה רק לאלהים, אבל התחנה תהיה גם לאדם, והיא בקשת הצרכים (כמ''ש מ''א ח' ל'), וע''כ אמר שהתפלה בודאי יקח, אבל גם ישמע תחנתו אשר יבקש לצרכו, ופעל שמע. הוא העבר הבא במקום עתיד המורכב שמורה על התנאי כמו אם לא הביאותיו אליך והצגתיו (בראשית מ''ג) ומולדתך אשר הולדת אחריהם (שם מ''ח) :
<h3>{יא}</h3>
יֵבֹ֤שׁוּ ׀ וְיִבָּהֲל֣וּ מְ֭אֹד כָּל־אֹיְבָ֑י יָ֝שֻׁ֗בוּ יֵבֹ֥שׁוּ רָֽגַע׃
<b style="color: gray;">רש"י</b> יבושו ויבהלו וגו' . מהו ישובו יבושו פעם שנייה אמר רבי יוחנן לעתיד לבוא הקב''ה דן את הרשעים ומחייבן לגיהנם והם מתרעמין עליו והקב''ה מחזירן וחוזר ומראה גיליונין שלהם ודן אותם ומתחייבין והוא מחזירן לגיהנם הרי בושה כפולה , ר' שמואל בר נחמני אומר לעתיד לבא כל אומה קוראה לאלהיה ואין עונה וחוזרין וקוראין להקב''ה ואומר להם אילו אלי קראתם תחילה הייתי עונה אתכם עכשיו עשיתם עבודת גלולים עיקר ואותי טפילה לפיכך איני עונה שנאמר ישועו ואין מושיע זו עבודת גלולים ואחר כך אל ה' ולא ענם ( לקמן יח ) לכך נאמר ישובו יבושו . רגע . במעט זמן :
<b style="color: gray;">מצודת דוד</b> יבושו . בראותם הצלחתי : ויבהלו . כדרך אדם התמה ונבהל בראות דבר אשר חשב לנמנע : ישובו . אז יהיו חוזרים מרעתם לבקש שלומי וברגע ההיא יבושו ולא לאחר זמן כי אמחול להם על מה שעשו בי ולא תזכרנה עוד להיות להם לבושה :
<b style="color: gray;">מלבי"ם פירוש המילות</b> יבושו מאד כל אויבי, הבושה שלהם תהיה במאד מאד, רבה וגדולה מאוד, וגם {{{ב}}} הלא אז יבהלו כל אויבי, כי גם ישיגם משפט אלהי ממעל, לכן טוב לפניהם כי ישובו (רגע) יבושו רגע, שישובו תיכף ברגע הזאת ובזה ירויחו כי אך רגע יבושו, במה שיוכרחו להודות על האמת, ולא יבושו מאד, וגם לא יבהלו מפני העונש :
<h2>תהילים פרק-ז</h2>
<h3>{א}</h3>
שִׁגָּי֗וֹן לְדָ֫וִ֥ד אֲשֶׁר־שָׁ֥ר לַיהוָ֑ה עַל־דִּבְרֵי־כ֝֗וּשׁ בֶּן־יְמִינִֽי׃
<b style="color: gray;">רש"י</b> שגיון לדוד . מנחם אמר שגם זה אחד משמות הזמר ע''ש הכלי וכן פי' על שגיונות , ורבותינו פירשו ל' משגה שנתודה ונתפלל על השגיון שאמר שירה על מפלתו של שאול כמו שנאמר וידבר דוד לה' וגו' ( ש''ב כב ) אבל ענין המזמור אינו מוכיח על כך , ואומר אני שאמרו על עסקי ישבי בנוב ( שם כא ) שבא עליו על עונשו של שאול כמו שפירשו רבותינו שאמר לו הקב''ה על ידך נטרד דואג האדומי על ידך נהרג שאול ובניו כו' ( כדאית' בחלק שגיאות שבקש דוד להקב''ה להמסר ביד שונא ולא יכלה זרעו , סא''א ) והפך דוד את תפלתו והתפלל שלא יפול ביד אויב וכן פתרונו משגה שר דוד לה' על ששגג לומר להקב''ה למוסרו ביד אויב על דברי שאול שנהרג על ידו , ד''א על שגיון כנף המעיל אשר כרת לשאול : כוש . מה כושי משונה בעורו אף שאול משונה במעשיו :
<b style="color: gray;">מצודת דוד</b> שגיון לדוד . התפלל בזה על השגיאה מה שכרת כנף מעיל שאול : כוש בן ימיני . זה שאול הבא מבנימין וקראו כוש כי היה משונה במעשיו לשבח ככושי הזה המשונה בעורו :
<b style="color: gray;">מצודת ציון</b> שגיון . מלשון שגיאה : שר . מלשון שירה : על דברי . ענין בעבור כמו על דבר כזבי ( במדבר כ''ה ) :
<b style="color: gray;">תורה תמימה</b> ראשונים מאי היא וידבר דוד לה' את דברי השירה הזאת ביום הציל ה' אותו מכף כל אויביו ומכף שאול אמר לו הקב"ה לדוד דוד שירה אתה אומר על מפלתו של שאול אלמלי אתה שאול והוא דוד איבדתי כמה דוד מפניו היינו דכתיב שגיון לדוד אשר שר לה' על דברי כוש בן ימיני וכי כוש שמו והלא שאול שמו אלא מה כושי משונה בעורו אף שאול משונה במעשיו וכו'.<small><span style="color: gray;">מועד קטן טז ע"ב</span></small>
<b style="color: gray;">מלבי"ם פירוש המילות</b> שגיון, על דברי כוש בן ימיני, המבואר מדברי השירה הזאת, כי כוש זה רדף אחר דוד, ולקח עמו עדת לאומים, עדה ועם רב להלחם נגדו. ועצתו זאת היה לו למוקש, כי בבור כרה בו נוקש, ומצייר כאילו כוש ועדתו היה שבט אפו של ה' לענוש את דוד, אבל אחר שהביט ה' על מעשיהם הרעים וערך לנגדם צדקת דוד, שב אפו מדוד על עדת צורריו ונוקשו בבור כרו :
<h3>{ב}</h3>
יְהוָ֣ה אֱ֭לֹהַי בְּךָ֣ חָסִ֑יתִי הוֹשִׁיעֵ֥נִי מִכָּל־רֹ֝דְפַ֗י וְהַצִּילֵֽנִי׃
<b style="color: gray;">מלבי"ם פירוש המילות</b> הושיעני, אחר כי בך חסיתי, וגם הצילני מידם, (כי הצלה מורה שכבר נתפס ביד מוקשיו וניצל) כי אם לא תציל, אירא.
<b style="color: gray;">מלבי"ם ביאור המילות</b> הושיעני, והצילני. ההצלה מוסיף על הישועה, שגם כשהוא ביד האויב יצילהו מידו (ירמיה טו) :
<h3>{ג}</h3>
פֶּן־יִטְרֹ֣ף כְּאַרְיֵ֣ה נַפְשִׁ֑י פֹּ֝רֵ֗ק וְאֵ֣ין מַצִּֽיל׃
<b style="color: gray;">רש"י</b> פורק . ל' פרקו נזמי הזהב ( שמות לב ) :
<b style="color: gray;">מצודת דוד</b> פן יטרוף . כשלא תושיעני יתגבר עלי האויב ופן יטריפני כאריה : פורק . ישבר אותי ולא אמצא מציל כי כולם קמו עלי :
<b style="color: gray;">מצודת ציון</b> פורק . ענין שבירה כמו ופרסיהן יפרק ( זכריה י''א ) :
<b style="color: gray;">מלבי"ם פירוש המילות</b> פן יטרף את נפשי כאריה טורף, כי הלא כבר פורק את איברי ועדן אין מציל :
<b style="color: gray;">מלבי"ם ביאור המילות</b> פורק. הוא אחר הטרף שפורק את העצמות ומפרידן :
<h3>{ד}</h3>
יְהוָ֣ה אֱ֭לֹהַי אִם־עָשִׂ֣יתִי זֹ֑את אִֽם־יֶשׁ־עָ֥וֶל בְּכַפָּֽי׃
<b style="color: gray;">רש"י</b> אם עשיתי זאת . מה שמפורש אחריו :
<b style="color: gray;">מצודת דוד</b> אם עשיתי . אם כשעשיתי את זאת לכרות כנף מעיל שאול : אם יש עול בכפי . האם עשיתי לעשות עול לבזותו להעמידו מלובש מעיל קרוע כדרך הפחותים :
<b style="color: gray;">מלבי"ם פירוש המילות</b> ה' אלהי, הנה כוש הזה נלכד במעשה ידיו. ולא נהרג בידי דוד, והיו רבים אומרים שדוד היה סבה להריגתו, משיב לעומת זה, הלא גם אם עשיתי זאת, רצה לומר גם אם הייתי עושה זאת להרגו בידי, האם יש בזה עול בכפי במה שהייתי הורג את הבא להרגני? :
<h3>{ה}</h3>
אִם־גָּ֭מַלְתִּי שֽׁוֹלְמִ֥י רָ֑ע וָאֲחַלְּצָ֖ה צוֹרְרִ֣י רֵיקָֽם׃
<b style="color: gray;">רש"י</b> אם גמלתי שולמי רע . אם גמלתיו כגמולו : ואחלצה צוררי ריקם . שיחתי את חליצתו בכרתי את כנף מעילו אם להשחית ולחלצו ולהעמידו ריקם ובשנאה עשיתי אלא להודיעו שהיה מסור בידי להרגו ולא הרגתיו ואחלצה ל' הפשטה :
<b style="color: gray;">מצודת דוד</b> אם גמלתי . בעוד שהיה שאול איש שלומי וכי גמלתיו אז רעה תחת טובה כאשר חשב הוא שאני לו לאויב : ואחלצה . הלא אף בעת שהיה צר עלי לרדוף אחרי בחנם על לא חמס יקרה עוד נפשו בעיני והוצאתיו מן המיתה כי הצלתיו מיד אנשי אשר בקשו להרגו כמ''ש בשמואל א' וכאומר והנה בעבור זה כרתי מעילו להודיעו זאת שהיה מסור בידי ולא שלחתי בו יד :
<b style="color: gray;">מצודת ציון</b> ואחלצה . אוציא ואשלוף : צוררי . מלשון אויב : ריקם . רצה לומר בחנם :
<b style="color: gray;">מלבי"ם פירוש המילות</b> האם גמלתי את שולמי ואיש שלומי רע, במה שאחלצה חלוצים ללחום נגד צוררי ריקם, נגד הצורר אותי לחנם על דבר ריק, הכי ראוי כי.
<b style="color: gray;">מלבי"ם ביאור המילות</b> שולמי. איש שלומי, ואחלצה. מענין חלוצי צבא, ומלת ריקם. משמש כמלת חנם, כמו הבוגדים ריקם, ר''ל על דבר ריק :
<h3>{ו}</h3>
יִֽרַדֹּ֥ף אוֹיֵ֨ב ׀ נַפְשִׁ֡י וְיַשֵּׂ֗ג וְיִרְמֹ֣ס לָאָ֣רֶץ חַיָּ֑י וּכְבוֹדִ֓י ׀ לֶעָפָ֖ר יַשְׁכֵּ֣ן סֶֽלָה׃
<b style="color: gray;">מצודת דוד</b> ירדף . כאומר ואם לא כדברי כן הוא יהיה גמול עונשי שהאויב ירדוף אחר נפשי ויזרז לזולת לרדפני וישיג אותי וירמסני בארץ כל ימי חיי ואת כבודי ישפיל להיות שוכן לעולם עד העפר :
<b style="color: gray;">מצודת ציון</b> ירדף . הוא לשון מורכב מן יפעול ויפעיל : חיי . רצה לומר כל ימי חייו :
<b style="color: gray;">מלבי"ם פירוש המילות</b> ירדף האויב את נפשי וגם ישג וירמוס את חיי לארץ, ומלבד זה גם את כבודי לעפר ישכן, כאילו הרגני בדין ובמשפט על חטאי, הכי היה ראוי שאשתוק על זה (ולדברי חכמינו זכרונם לברכה שפי' כוש בן ימיני זה שאול, כיון על שהיה בידו להכותו בכרתו כנף מעילו ואם היה הורגו היה הורגו כדין כי רודף היה אחרי נפשו וכבודו), סלה בזה סיים הענין, ומתחיל לצייר מפלת כוש :
<b style="color: gray;">מלבי"ם ביאור המילות</b> ירדף. מורכב מבנין הקל ירדף, ומהכבד ירדף, שרודף בעצמו ומעמיד אנשים לרדפו :
<h3>{ז}</h3>
ק֘וּמָ֤ה יְהוָ֨ה ׀ בְּאַפֶּ֗ךָ הִ֭נָּשֵׂא בְּעַבְר֣וֹת צוֹרְרָ֑י וְע֥וּרָה אֵ֝לַ֗י מִשְׁפָּ֥ט צִוִּֽיתָ׃
<b style="color: gray;">רש"י</b> קומה ה' באפך . על שונאי כגון ישבי ואחיו ופלשתים שלא אמסר בידם : הנשא . התפאר להראות נקמת עברה בהתעברך עליהם : ועורה אלי . שאוכל לעשות בהם משפט נקמה אשר צוית והיכן צוית תרועם בשבט ברזל ( לעיל ב ) ואיבתי את אויביך ( שמות כג ) זה מצאתי במדרש :
<b style="color: gray;">מצודת דוד</b> קומה ה' . ר''ל עם כי לא חטאתי בשאול אין אני מבקש עליו ועל אנשיו אך קומה ה' באפך והנשא במה שתביא עברה על צוררי : ועורה אלי . עורר אלי אמיץ כח הזרוע להתגבר עליהם לעשות בהם נקם המשפט אשר צוית וגזרת עליהם ר''ל על ידי יהיה נקם המשפט :
<b style="color: gray;">מלבי"ם פירוש המילות</b> קומה ה', מצייר כאילו האויב הוא שבט אפו של ה' להעניש בו את דוד, ועל זה אמר קומה ה' באפך שאתה קוצף על עונותי. והנשא עוד יותר בעברות צוררי, כי יש הבדל בין אף ובין עברה, ששם עברה מציין שהקוצף עובר הגבול לקצוף יותר משיעור הראוי כפי החטא, רצה לומר שצוררי מגדילים הקצף יותר מן השיעור ומקטרגים ומשטינים להענישני יותר מן הראוי, והדלתות מקבילים, קומה ה' באפך ועורה אלי משפט צוית. שתעיר את המשפט והפסק דין שצוית להענישני כפי מדת חטאי, שזה גדר האף, והנשא בעברות צוררי :
<b style="color: gray;">מלבי"ם ביאור המילות</b> באפך, בעברות. מבואר אצלי ההבדל בין אף. ובין עברה. שאף הוא על החוטא, והמתעבר יעבור הגבול להעניש גם את הבלתי חוטא, או להעניש את החוטא יותר ממדת חטאו, (ע''ל ע''ח מ''ט ס''ב, פ''ה ד', צ''ט ט' י''א) וע''ז לעומת האף אמר ועורה אלי משפט צוית, היינו המשפט הראוי לעומת החטא כי ע''י העברה יתנשא יותר להעיר משפט אשר לא צוה, ר''ל יותר ממדת החטא :
<h3>{ח}</h3>
וַעֲדַ֣ת לְ֭אֻמִּים תְּסוֹבְבֶ֑ךָּ וְ֝עָלֶ֗יהָ לַמָּר֥וֹם שֽׁוּבָה׃
<b style="color: gray;">רש"י</b> ועדת לאמים תסובבך . אם יחזרו אחריך להושיעם אל תשמע לקולם , התרחק מעליהם ושוב ושב במקומך במרום רפיש''א בלעז ד''א למרום שובה להראות להם שידך עליונה :
<b style="color: gray;">מצודת דוד</b> ועדת . ואף אם עדת הפלשתים ועמון ומואב תסבב לחזור אחריך להושיע להם שוב למרום בעבורה להתרחק ממנה ואל תפן אליה :
<b style="color: gray;">מצודת ציון</b> ועליה . בעבורה :
<b style="color: gray;">מלבי"ם פירוש המילות</b> ועדת לאומים תסובבך. שכוש ועדתו יסובבו אותך כאילו הם מוכנים לקטרג עלי לפניך ולעשות בי משפט חרוץ יותר ממה שצוית, והיא על ידי העברה שהוא יותר מן הגבול, אבל ועליה למרום שובה, עליה ובעבורה שוב למקומך למרום. ותנחם על הרעה שרצית לעשות לי, רצה לומר עת תשקיף על מעשיהם ותעריך מעשיהם מול מעשי אצא צדיק בדיני ותשוב למקומך, ומפרש.
<h3>{ט}</h3>
יְהוָה֮ יָדִ֪ין עַ֫מִּ֥ים שָׁפְטֵ֥נִי יְהוָ֑ה כְּצִדְקִ֖י וּכְתֻמִּ֣י עָלָֽי׃
<b style="color: gray;">רש"י</b> ה' ידין עמים . הפוך הדין מעלינו ותנהו על הרשעים , ידין לשון יסורין . שפטני ה' כצדקי . שפוט לפי מעשים טובים שבידם ולא לפי העבירות :
<b style="color: gray;">מצודת דוד</b> ידין עמים . כשתדין העמים במשפט הראוי אז שפוט אותי כפי צדקי וכתומי אשר עלי ר''ל שפטני לפי המעשים טובים ומן החטאים תשמט ידך :
<b style="color: gray;">מלבי"ם פירוש המילות</b> ה' ידין עמים אחר שידין ה' ויבקר את הכלל כולו ויערוך מעשה אלה נגד אלה, אז עת תשפטני במשפט הצרופי הזה מעשי מול מעשיהם. אז שפטני ה' כצדקי וכתומי עלי, כי לנגדם אצא צדיק בדיני, ואז.
<b style="color: gray;">מלבי"ם ביאור המילות</b> ידין, שפטני. הדין הוא שמוע הטענות, והמשפט הוא גמר הדין, ובא גם על קיום הפסק דין והעונש ובדוד כבר היה הדין רק העמים ידין עתה לראות גם על זכויותיהם נגד דוד. ואז יהיה המשפט והגמר דין של דוד באופן אחר : כצדקי וכתמי. הצדק הוא במעשה, והתמימות הוא בלב, וגדרו שמעשיו בלא נטיה ובלי פניה חיצונית, ודוד הגם שהיה לו חטא בפועל לא נלוז מתמימותו, לכן אמר כתומי עלי :
<h3>{י}</h3>
יִגְמָר־נָ֬א רַ֨ע ׀ רְשָׁעִים֮ וּתְכוֹנֵ֪ן צַ֫דִּ֥יק וּבֹחֵ֣ן לִ֭בּ֗וֹת וּכְלָי֗וֹת אֱלֹהִ֥ים צַדִּֽיק׃
<b style="color: gray;">רש"י</b> יגמר . ל' כליון וכן פתר מנחם גמר אמר ( לקמן טז ) גמר חסיד ( לקמן יב ) וכן כלם ( סא''א ) : ותכונן צדיק ובוחן לבות . אתה יודע מי הוא הצדיק שתכוננהו : אלהים צדיק . כן שמך :
<b style="color: gray;">מצודת דוד</b> יגמר וגו' . הרע שהרשעים עושים יקטרג עליהם לכלותם מן העולם ואת הצדיק תכונן להיות עומד על כנו ובסיסו : ובוחן . הלא אתה אלהים בוחן לבות וכליות של הצדיק וידעת כי לבבו שלם עמך :
<b style="color: gray;">מצודת ציון</b> יגמר . מלשון גמר וסוף : נא . עתה :
<b style="color: gray;">מלבי"ם פירוש המילות</b> יגמר נא רע רשעים, גמר הרע וסוף הפורעניות יהיה ברשעים, רצה לומר הגם שהתחיל הרע בי יגמר לבסוף בהרשעים האלה והם יאבדו, ותכונן צדיק כונן מורה על גמר הבנין שגמר הבנין יהיה לבנות בית צדיק. והנה אמר כצדקי וכתומי עלי, כי הצדק מציין הצדק החיצוני לפי המעשה, והתמימות מציין שהוא תמים במחשבתו לעשות הצדק כתום לבבו, ומצד מעשיו החיצוניי ישפטהו במשפט הצרופיי, שעל זה אמר ה' ידין עמים, אבל מצד תום לבבו לא יצטרך למשפט הצרופיי כי ה' יבחן לבבו שהוא גם בפני עצמו תמים עמו, שעל זה אמר כתומי עלי לענין התמימות ישקיף עלי בפני עצמי ונגד שני אלה אמר ובוחן לבות וכליות, שהלא ה' בוחן לבות לדעת תמימות לבבו, וזה נגד כתומי, ונגד כצדקי אמר אלהים צדיק :
<b style="color: gray;">מלבי"ם ביאור המילות</b> יגמר. פעל גמר בא על גמר המעשה וסופה, לאל גומר עלי, ה' יגמר בעדי. וכן כונן בא על גמר הבנין, בונה עיר וכונן קריה, תבנה ותכונן :
<h3>{יא}</h3>
מָֽגִנִּ֥י עַל־אֱלֹהִ֑ים מ֝וֹשִׁ֗יעַ יִשְׁרֵי־לֵֽב׃
<b style="color: gray;">מצודת דוד</b> מושיע . לפי שהוא מושיע ישרי לב :
<b style="color: gray;">מצודת ציון</b> מגיני . ענין מחסה כגבור על המגן :
<b style="color: gray;">מלבי"ם פירוש המילות</b> מגני, מפרש נגד בוחן לבות וכליות אלהים. ולכן מגני על ה' אלהים הוא יהיה לי למגן מצד שהוא מושיע ישרי לב ויודע שלבי ישר במצפוני, כמ''ש היטיבה ה' לטובים ולישרים בלבותם. ונגד מ''ש אלהים צדיק אמר כי מגני על,
<h3>{יב}</h3>
אֱ֭לֹהִים שׁוֹפֵ֣ט צַדִּ֑יק וְ֝אֵ֗ל זֹעֵ֥ם בְּכָל־יֽוֹם׃
<b style="color: gray;">רש"י</b> שופט צדיק . אתה לשפוט צדק : זועם בכל יום . כשרואה את מעשה הרשעים :
<b style="color: gray;">מצודת דוד</b> שופט צדיק . שופט משפט צדיק וכועס בכל יום על המריעים לו :
<b style="color: gray;">מצודת ציון</b> זועם . ענין כעס :
<b style="color: gray;">תורה תמימה</b> מאי למען דעת צדקות ה' אמר להן הקב"ה לישראל דעו נא כמה צדקות עשיתי עמכם שלא כעסתי כל אותן הימים בימי בלעם הרשע שאילמלא כעסתי כל אותן הימים לא נשתייר משונאיהן של ישראל שריד ופליט היינו דקאמר ליה בלעם לבלק מה אקב לא קבה אל (וגו' אותן היום [הימים] לא זעם ה') אל זועם בכל יום וכמה זעמו רגע שנאמר כי רגע באפו חיים ברצונו וגו'<small><span style="color: gray;">סנהדרין קה ע"ב</span></small>
ומי איכא רתחא קמיה דקודשא בריך הוא אין דתניא ואל זועם בכל יום וכו'.<small><span style="color: gray;">ברכות ז ע"א</span></small>
רב פפא רמי כתיב אל זועם בכל יום וכתיב לפני זעמו מי יעמוד לא קשיא כאן ביחיד כאן בצבור וכו'.<small><span style="color: gray;">עבודה זרה ד ע"א</span></small>
<b style="color: gray;">מלבי"ם פירוש המילות</b> אלהים שהוא שופט את הצדיק ואת הזועם אל בכל יום, שהגם שבחיצונותי ימצא בי איזה עון. הלא ישפוט את המשפט הצרופי שיצרף מעשה הצדיק לעומת מעשה הרשע הזועם את האל בכל יום, ועושה תועבות להכעיס :
<h3>{יג}</h3>
אִם־לֹ֣א יָ֭שׁוּב חַרְבּ֣וֹ יִלְט֑וֹשׁ קַשְׁתּ֥וֹ דָ֝רַ֗ךְ וַֽיְכוֹנְנֶֽהָ׃
<b style="color: gray;">רש"י</b> אם לא ישוב . הרשע מרשעו : חרבו ילטוש . הקב''ה עליו ילטוש פורביר''א בלעז וידרוך קשתו :
<b style="color: gray;">מצודת דוד</b> אם לא ישוב . אם הרודף את הצדיק לא ישוב מדרכו כי עוד יחדד חרבו וקשתו אשר דרך מכונה לירות בו על הצדיק :
<b style="color: gray;">מצודת ציון</b> ילטוש . יחדד כמו לוטש כל חורש ( בראשית ד' ) :
<b style="color: gray;">מלבי"ם פירוש המילות</b> אם לא ישוב, נגד מ''ש למעלה ועליה למרום שובה שבעבור מעשה הרשע ישוב ה' למרום ולא יעניש את דוד, וראוי לפי זה שגם הרשע שהוא השליח לענוש ישוב גם כן למקומו, ואם הוא לא ישוב, רק חרבו ילטוש וקשתו אשר דרך יכוננה לכונן חציו על יתר :
<h3>{יד}</h3>
וְ֭לוֹ הֵכִ֣ין כְּלֵי־מָ֑וֶת חִ֝צָּ֗יו לְֽדֹלְקִ֥ים יִפְעָֽל׃
<b style="color: gray;">רש"י</b> ולו . ולרשע הכין הקב''ה כלי מות : לדלקים . לרודפים כמו כי דלקת אחרי ( בראשית לא ) וכן פירושו חציו להרוג את הרשעים הדולקים את הצדיקים יפעל הקב''ה ויזמינם להמיתם , כל דליקה ל' רדיפה היא :
<b style="color: gray;">מצודת דוד</b> ולו הכין . גמול ענשו יהיה שהכין כלי מות האלה על עצמו והחצים שעשה בפועל ידיו הנה באמת פועל אותם על הרודף ר''ל עצמו כי הוא יהיה נהרג בהם :
<b style="color: gray;">מצודת ציון</b> לדולקים . לרודפים כמו דלקת אחרי ( שם ל''א ) :
<b style="color: gray;">מלבי"ם פירוש המילות</b> ולו, המאמרים מקבילים, מה שחרבו ילטוש לו לעצמו הכין כלי מות. ומה שכנן חצי קשתו חציו יפעל שיהיו מוכנים לנגד הדולקים והרודפים אותי :
<h3>{טו}</h3>
הִנֵּ֥ה יְחַבֶּל־אָ֑וֶן וְהָרָ֥ה עָ֝מָ֗ל וְיָ֣לַד שָֽׁקֶר׃
<b style="color: gray;">רש"י</b> יחבל . ל' הריון ולידה כמו ( שיר ח ) שמה חבלתך אמך : והרה עמל וילד שקר . כל מה שהוא מוליד ויגע הכל משקר בו שאינו מתקיים בידו מתלא אמר כל מה דשקרא מוליד פחתא נסבא :
<b style="color: gray;">מצודת דוד</b> יחבל און . כמו האשה אשר ממה שיש לה חבלי לידה הדבר ההיא בעצמה הרתה ואותה תלד כן הרשעים הללו הנה מעשיהם הרעים לא בהזדמן עשאום כ''א חשבו עליהם מתחלה לעשותם ובדבר הזה עצמו יהיה גמול תשלומיהן :
<b style="color: gray;">מלבי"ם פירוש המילות</b> הנה יחבל און, מצייר במליצה ההכנה והמחשבה והפעולה של הרשעים כאילו קלט הזרע והרה אותו בבטן וילד. הנה חובל און והרה עמל. אבל בבוא עת הלידה ילד שקר, רצה לומר לא יולד הילד שהתכוון אליו במעשהו, כי נהפך הוא לרעתו :
<b style="color: gray;">מלבי"ם ביאור המילות</b> יחבל און, והרה עמל. יחבל הוא קליטת הזרע, כמו שמה חבלה ילדתך, ואחריו ההריון, ואחריו הלידה, והאון. הוא הכח שלא במשפט, והעמל הוא ענין נפשי, ואמר (איוב ד') חורשי און וזורעי עמל, שמכין פעולת און, שמדמהו לחרישה או קליטת הזרע ושומרו בלבו להוציאו אל הפועל, וזה מדמה לזריעה או להריון, וכשירצה לציין גמר המעשה יאמר הרה עמל וילד און (ישעיה נ''ט ד' איוב ט''ו ל''ה), אבל פה שמציין שלא יכול להוציא את האון שהכין אל הפועל, אמר שילד שקר ובדרך המליצה נוכל לאמר שאון ועמל ושקר הם הפועלים, האון חבל וקלט הזרע, והעמל הרה, והשקר הוא ילד, רצונו לומר שמה שהכין על ידי און ועמל ילד השקר, כרה ויחפרהו. כשבאו נרדפים מציין בכריה התחלת הכריה. וחפר גמר החפירה ויכרו שם עבדי יצחק באר רצונו לומר שהתחילו לכרות, ואז ואבימלך הלך אליו מגרר וכו' ויהי ביום ההוא ויבואו עבדי יצחק ויגידו לו על אדות הבאר אשר חפרו, שגמרו החפירה, ויאמרו לו מצאנו מים, וממ''ש כי יכרה איש בור למדו דבור ט' לנזקין ולכורה אחר כורה :
<h3>{טז}</h3>
בּ֣וֹר כָּ֭רָֽה וַֽיַּחְפְּרֵ֑הוּ וַ֝יִּפֹּ֗ל בְּשַׁ֣חַת יִפְעָֽל׃
<b style="color: gray;">מצודת דוד</b> בור כרה . בזה יפרש המקרא שלפניו ויאמר הנה הבור אשר כרה ובתחילה חשב לחפרו על מי אזי גמולו אשר בעצמו יפול בו :
<b style="color: gray;">מצודת ציון</b> בשחת . בבור כמו כורה שחת ( משלי כ''ו ) :
<b style="color: gray;">מלבי"ם פירוש המילות</b> ומפרש, נגד מ''ש הנה יחבל און בור כרה הכריה היא תחלת החפירה, וזה במשל שקלט את הזרע של האון, ונגד מ''ש והרה עמל אמר ויחפרהו, רצה לומר שגמר את החפירה, וזה משל ההריון של העמל ששמר את רעתו ועסק בו לגמרו כאשה השומרת את הולד בעת הריונה, ונגד וילד שקר מפרש ויפל בשחת יפעל, דרך ציידי החיות לכסות בור עמוק בו תפול החיה ושם עושים שחת בה תלכד ותשחת, ממליץ כי בהכינו בור ללכוד אנשים בעת פעל השחת נלכד בו הוא עצמו חופר גומץ בו יפול. ולפי זה גמר המעשה שמיוחס אל הלידה לא היה כפי מחשבתו והוליד שקר, והנה האון הוא המעשה הרע הנעשית באון וחמס שלא במשפט, והעמל הוא רוע המחשבה שחושב להרע, ועל זה אמר שחבל און שהכין את עצמו לעשות פועל חמס והרה עמל שהוא רוב המחשב לבצע את הרע :
<h3>{יז}</h3>
יָשׁ֣וּב עֲמָל֣וֹ בְרֹאשׁ֑וֹ וְעַ֥ל קָ֝דְקֳד֗וֹ חֲמָס֥וֹ יֵרֵֽד׃
<b style="color: gray;">מצודת דוד</b> ישוב עמלו . העמל שרצה לעשותו לזולתו ישוב על ראשו : ועל קדקדו . כפל הדבר במ''ש להתמדתו :
<b style="color: gray;">מצודת ציון</b> קדקדו . הוא אמצעית הראש שם יחולק השער אילך ואילך :
<b style="color: gray;">מלבי"ם פירוש המילות</b> ישוב עמלו בראשו נגד העמל שהוא ענין מחשבי אמר שישוב בראשו, שהראש מציין המחשבה שיוצאת מן המוח. ונגד האון שהוא בפועל אמר שעל קדקדו חמסו ירד, שהקדקד הוא חיצונית הראש :
<h3>{יח}</h3>
אוֹדֶ֣ה יְהוָ֣ה כְּצִדְק֑וֹ וַ֝אֲזַמְּרָ֗ה שֵֽׁם־יְהוָ֥ה עֶלְיֽוֹן׃
<b style="color: gray;">רש"י</b> אודה ה' כצדקו . כשיצדיק הדין הגמור לשפוט הרשעים כרשעם :
<b style="color: gray;">מצודת דוד</b> כצדקו . כאשר ראוי להודות על הצדקת דינו : ואזמרה . אשבח בזמר את שם ה' לומר שעוד הוא עליון ומאד נעלה על כל התשבחות :
<b style="color: gray;">מלבי"ם פירוש המילות</b> אודה ה', ההודאה הוא על הטוב שקבל, וגם אזמרה שם ה' להגיד נפלאותיו והשגחתו וגבורותיו :
<b style="color: gray;">מלבי"ם ביאור המילות</b> אודה ה' כצדקי ואזמרה שם ה', ההודאה הוא מצד הכרת הטובה, והזמר הוא מצד הכרת תהלותיו מצד עצמם, וכשבאו נרדפים ייחס ההודאה לה' והזמר לשמו (לקמן ט' ב' ג', י''ח נ', צ''ב ב') שעל ידי הכרת הטובה יכירו את ה' המטיב, והכרת שבחיו הוא רק מצד הפרסום כי לא יוכר מצד עצמו, ואמר שעל ידי שיודה ה' ע''י טובותיו ע''י יכיר תהלותיו ופרסום שמו ויזמר לשמו :
<h2>תהילים פרק-ח</h2>
<h3>{א}</h3>
לַמְנַצֵּ֥חַ עַֽל־הַגִּתִּ֗ית מִזְמ֥וֹר לְדָוִֽד׃
<b style="color: gray;">רש"י</b> הגתית . כלי זמר שבא מגת שם מצוים אומנים לעשותם ורבותינו אמרו על אדום שעתידה לידרך כגת כמו שנאמר פורה דרכתי לבדי ( ישעי' סג ) אך ענין המזמור אינו מוכיח :
<b style="color: gray;">מצודת ציון</b> הגיתית . כלי זמר הבאה מגת :
<b style="color: gray;">מלבי"ם פירוש המילות</b> למנצח. פה רמים ישפוט ויתפלסף נגד הפילוסופים המקטינים ענין האדם מאד, עד שחשבו זאת לשגעון שנאמר כי האדם הוא מבחר היצור ושהוא נחלת ה' בעולמו, ובאו על זה בטענות יתדמו למופתים חותכים בראשית העיון, כי אם נשקיף את המון הכדורים הרבים והעצומים הסובבים את הכדור הקטן הארצי משכן האדם, אשר הוא אך כנקודה קטנה בערכם וכמר מדלי בתוך מי הנהר העצומים והרבים, ואף כי להשקפת התוכניים האחרונים אשר יחזו בכליהם על מגדל הצופה המון שמשיות רבים סובבים את כוכב אוראניוס, עד שגם השמש שלנו עם המון כוכביה כאין נחשבת נגד השמשים המאירים רעותיה המלאים כחול הים בנהר דינור היא המסלה החלביית אשר מעל לראשינו, ומי אשר עינים לו ולא יביט לדעת כי רחוק הוא שנאמר כי כל אלה נבראו בעבור כדור קטן קל לערכם הוא הכדור השפל. ואף כי בעבור האדם אשר מציאותו בטל נגד הכדור בכלל, וכבר הרחיבו האריכו בראיה זו גם מחכמינו (במורה ח''ג, והבדרשי בס' בחינת עולם) ובאו על זה בכמה טענות, {{{א}}} מצד ריבוי הכדורים, {{{ב}}} מצד גדלם, {{{ג}}} מצד דקות מלאכתם, {{{ד}}} מצד מקומם שהם גבוהים ועליונים {{{ה}}} מצד שהם קיימים באיש לא במין, ויאמר המליץ, הזה פועל חכם שיכין כלים משקלם עשרת אלפים ככר כסף כדי לעשות מחט ברזל אחד. ? אמנם עדת המאמינים השלמים עם עצת התורה ודרכיה לא יוכלו להכחיש זאת, כי עדות ה' נאמנה שהכוכבים כולמו נבראו בעבור הארץ כמ''ש ויתן אותם אלהים ברקיע השמים להאיר על הארץ, וצאצאי הארץ כולם נבראו אך בעבור האדם שנברא אחרון לכולם, כי בו ועל ידו השיג המציאות כולו את השלמות ואת תכליתו האחרון אשר לו, ובעבורו ראתה החכמה העליונה להוציאו אל היש, ומין האדם כולו היה אך בעבור השלם אשר ישמור מצות ה' ופקודיו, ולא זאת לבד אלא כי טבע המציאות בכללו משועבד אל האדם הלז, יעלה או ירד ישתלם או יופחת או יתבטל לגמרי לפי מעשה האדם בשמרו מצות ה' או במריו, וקוטב זה הוא יסוד התורה בכללה, ויסוד השכר והעונש הברכות והקללות הנמצא בתורה, עד שהונח אצל התורה ליסוד מוסד כי השלם שבאדם הוא לבדו ולא זולתו חלק ה' בעולמו, והראה זאת בפועל עת חשף זרוע קדשו באותות ומופתים בימי צאתנו מארץ מצרים, ועת ירד על הר סיני ועת אהל שכן באדם במקדש ומשכן, כאילו אך פה אוה למושב לו, ואך הארץ הזאת ועם הזה שומרי מצותיו היא הסגולה אשר בעבורם עשה כל מה שעשה, ושעל כן קראם בכל לשון של חבה, בן בכורו וארוסתו עמו ונחלתו. אמנם איך יצדק כל זה עת יעמדו לפנינו מופתי הפילוסופים וטענותיהם, על זה בא המשורר במזמור הזה וערך נגדם מערכה פילוסופית ובטל טענותיהם בדברים ראוים אל האלהי הזה, כאשר נברר תשובותיו בבאור המזמור אחת אחת, ויען כי החקירה הזאת מלבד שהיא עקר ויסוד בתורתנו, היא גם כן יסוד כל דת בכלל, כי אך בזה לא יתפלא לנו ההשגחה האישיית הדבקה במין האדם, ואך בזה נכה על קדקוד המכחישים האומרים עזב ה' את הארץ וכי על השמים כבודו, אשר זה היה טענת כל הגוים עובדי השמש העושים כונים למלכת השמים, לכן יתעלה הדרוש הזה לפי יוקר הנושא המדובר בו ומעלתו :
<h3>{ב}</h3>
יְהוָ֤ה אֲדֹנֵ֗ינוּ מָֽה־אַדִּ֣יר שִׁ֭מְךָ בְּכָל־הָאָ֑רֶץ אֲשֶׁ֥ר תְּנָ֥ה ה֝וֹדְךָ֗ עַל־הַשָּׁמָֽיִם׃
<b style="color: gray;">רש"י</b> מה אדיר שמך . יותר מכדי כח מדת התחתונים לא היו התחתונים כדאי שתשרה שכינתך ביניהם : אשר תנה הודך על השמים . ראוי שתתנהו על השמים ואתה בענותך הגדולה יסדת עוז מפי עוללים ויונקים השרית שכינתך במקדש ותקנת להודות לך עוז מפי הלוים והכהנים שהם בני אדם גדלים בליכלוך , כעוללים ויונקי שדים , עוללים לשון ועוללתי בעפר קרני ( איוב טז ) וע''ש הלכלוך נקראו כל תינוקות עוללים :
<b style="color: gray;">מצודת דוד</b> מה אדיר שמך . מה מאד חזקת בכל הארץ משגיח ומושל בכל : אשר תנה . בעבור אשר גם הוד שכינתך נתון בשמים ממעל ואפילו חלש למעלה לחזק יחשב ומכ''ש גבור למעלה :
<b style="color: gray;">מצודת ציון</b> תנה . כמו נתת עתיד במקום עבר וכמוהו רבים במקרא :
<b style="color: gray;">תורה תמימה</b> ואריב"ל בשעה שעלה משה למרום אמרו מלאכי השרת לפני הקב"ה רבש"ע מה לילוד אשה בינינו אמר להן לקבל תורה בא אמרו לפניו חמודה גנוזה שגנוזה לך תשע מאות ושבעים וארבעה דורות קודם שנברא העולם אתה מבקש ליתנה לבשר ודם מה אנוש כי תזכרנו ובן אדם כי תפקדנו ה' אדונינו מה אדיר שמך בכל הארץ אשר תנה הודך על השמים וכו'.<small><span style="color: gray;">שבת פח ע"ב</span></small>
<b style="color: gray;">מלבי"ם פירוש המילות</b> ה' אדונינו, תחלה הניח ליסוד מוסד, כי שם ה', והיא החכמה והיכולת אשר בה התגלה על ידי המציאות אשר המציא אשר בעבורו נקראהו בשם ה' (כי מהותו מצד עצמו נעלם ונסתר מאתנו, ושמו אשר בו נכנהו, הוא מזה הצד אשר בו נכירהו, ונקראהו בשם הויה, שהוא מהוה וממציא כל הוה ונמצא), הנה שמך זה, הוא אדיר אך בארץ רצה לומר שעיקר החכמה והגבורה אשר בו נכיר שם ה' על ידי בריותיו נמצא אך בארץ וצאצאיה, באופן אשר נאמר כי האור האלהי, האור הגדול אשר זרח על המציאות, זרח בארץ ושם חביון עוזו, והשמים הם מקבלים אך נגה האור החוזר מן הארץ כאשר תקבל הירח אור השמש, שעל זה אמר אשר תנה הודך על השמים, שמך האדיר בארץ הוא יתן את הודך אל השמים, שעל ידי החכמה והיכולת הנראה במעשהו בארץ נכיר את הודו בשמים, והנה מלבד כי יצדק לנו הנחה זאת לפי עדות התורה שהנהגת השמים מן המטר והאור כולו תלוי במעשה הארץ, עד שהארץ תתן את ההוד אל השמים, והארץ תשפיע והם מקבלים ההוד, הוא מבורר גם כן מן החקירה אם נשקיף על כלל המציאות בעין השכל, כי הפילוסופים אשר גזרו אומר כי השמים ואשר בהם הם נעלים יותר מן הארץ ואשר עליה, הם לא הביטו אך על הנמצאים מצד חומרם, וכאשר ראו כי גוף השמש גדול כמה אלפים פעמים מגוף כדור הארץ ומשך אבירים בכחו את הארץ וכל הכוכבים המלוים את השמש הסובבים לרגליו, דנו כי הארץ שפלה מהם וקטנה בערכם, אבל לא מחכמה שאלו על זאת, כי נודע כי כל מלאכת חרש וחושב לא ניתן לו יקר מצד חומרו אך מצד החכמה והתבונה אשר בה הוציא כלי למעשהו, אשר היא צורת המלאכה, לפיה תעלה או תרד, ואם חרש חכם המציא מאשין אחד, הנה לא נעריך ערך הכלי לפי גודל כמותו אם המאשין גדולה או קטנה, רק לפי ריבוי החכמה וההמצאות אשר המציא החכם הזה עד שהוציא את מבוקשו, וכל שהצטרך לחקים רבים וריבוי חכמות וידיעות והמצאות אשר כולם התקבצו בהוצאת הכלי כן תתפאר המלאכה ביתר שאת, ואדרבה תתעלה יותר אם ריבוי ההמצאות האלה נקבצו בכלי קטן דק המלאכה, כאשר יפואר יותר מראה שעות הקטן כגודל עדשה וימצא בו גלילים ואופנים דקים נפלאים, מאשר נתפלא אם יעשה זאת בכלי גדול הכמות, ועתה הנה סיבוב הכוכבים כולמו בנוי על חק אחד טבעי, הוא כח המשיכה המשותף לכל החומריים, וחק הזה בעצמו אשר בו ועל ידו תמשוך הארץ אליה את הגופים הקטנים אשר סביבה, ואשר על ידו יפול האבן הנזרק למעלה לארץ, הוא עצמו ימשוך את הגופים הגדולים זה לזה, ועל פי חקי התנועה והמאכאניק המשותפים לכל הגשמים בארו החוקרים האחרונים כל מלאכת השמים וסיבוב הכוכבים כנודע בספריהם, עד שנאמר כי חכמה אחת והמצאה אחת אשר שם היוצר בטבע החומריים כולנה, הוא סבת מהלך צבא השמים ותנועותיהם, וכן היסודות הפשוטים כולם מוגבלים בחקים פשוטים, כמו האויר על ידי ההתפשטות הנטוע בטבעו, על ידו יעלו האדים ירד המטר ישב הרוח יקם סערה לדממה, עד שהחוקר הטבעי ימצא בכולם חק אחד פשוט. אבל עת נביט על המורכב, כמה חכמות והמצאות נמצא בהצומח ובעשב אחד הגדל על רגב אדמה, כי מלבד שנקבצו בקרבו החקים הפשוטים אשר על ידם יסובבו צבא השמים שהוא כח המשיכה ואשר על ידו יהיה הגשם והמטר והקולות שהוא כח ההתפשטות הנטוע בטבע האויר, כי נוסף על החקים האלה המיוסדים בטבע הפשוטים שהם יסודי המורכב, המציא החרש בחכמתו הבלתי בעל תכלית חקים חדשים נפלאים אשר על ידם יזון הצמח, יהפך הניזון אל מזגו, כמה חקים נפלאים עין חוקר ופילוסוף עוד לא שזפתם, נצפנו בכח המצייר אשר בצומח, בו יוליד בדומה ציצו פרחו וזרעו לשמור מינו ואיך התעלתה החכמה ודקת המלאכה ביצירת החי, אשר מלבד כי נשמרו בו כל חקי החכמה אשר התקבצו בהפשוטים והמורכבים אשר תחתיו עד הצומח, נוספו בו חקים חדשים ונפלאות ישתומם עליהם המשכיל בכל אבר ואבר, כמה חקי החכמה התקבצו בהמצאת כח הראות, מה גדלו מעשי ה' בצהר הנפלא הזה אשר כנן בהחי, בו יאיר את אורו הגדול המתפלש בקצוי הבריאה אל חגוי הנפש פנימה, כמה חקים התיחדו בשבירת האור, בחזרתו בתפיסתו, כנודע בחכמת המראות (אפטיק), וכן במלאכת האזן, במלאכת יתר החושים ופעולת הנפש, ועד כמה התעלתה החכמה והפליאה ביצירת האדם, אשר מלבד כי בו התקבצו כל חקי החכמה המפוזרים בכל מעשי בראשית הפשוטים והמורכבים ומורכבי מורכביהם, עד הנפש החיונית, נוסף בו כח המדבר השכלי, הקשר הנפלא בו קשר שני עולמות גשמי ושכלי פועלים ומתפעלים זה בזה, אשר ילאה כל שכל לדעת מה ואיך היו ונתיסדו החקים הנפלאים האלה, עד שהאדם לפי צורתו ולפי הנפלאות ורבוי המלאכות וחקי החכמה אשר נקבצו באו בהרכבתו, וביחוד במה שחמרו מצד עצמו חלוש ורפה מאד, עד שהוא בצאתו מרחם אמו עולל ויונק, חלוש וחסר כח, קטן ודל מצד חמרו, ומלא פליאות נשגבות מצד דקות מלאכתו בכל אבר ואבר, ובקישור כל האיברים בכל פליאות מלאכתם לתכלית אחד כולל שהוא העמדת הגויה והנפש, אשר בעבורו היה לאדם, האדם הזה נתדמה כנקודת השרפה אשר במראה המלוטשת, בה יתקבצו כל הניצוצות המפוזרות על פני שטח המראה בכללה, הוא חותם תכנית מלא חכמה וכליל יופי, בו נפתחו כל כחות מעשה בראשית בכללם ופרטם, עד שכל משכיל עת ישים דברים האלה על לבו, עם המשורר האלהי יקרא לאמר, ה' אדוננו, שמך המורה על חכמתך ונפלאותיך, הוא אדיר אך בארץ, אך שם פלשת את אורך הגדול אשר הוא דמות כבודך ומחזה פליאות חכמתך, האור הזה התגלה אך בארץ, אשר האור אשר בשמים מבריאת הכדורים הגדולים והרבים המתגלגלים שמה והחקים אשר יסדת במהלכתם במערכת, הוא רק הוד ואור חוזר מן האור העצמי הנראה אך בארץ, כי.
<b style="color: gray;">מלבי"ם ביאור המילות</b> תנה, מקור, לתת, שהארץ תתן הוד ה' אל השמים :
<h3>{ג}</h3>
מִפִּ֤י עֽוֹלְלִ֨ים ׀ וְֽיֹנְקִים֮ יִסַּ֪דְתָּ֫ עֹ֥ז לְמַ֥עַן צוֹרְרֶ֑יךָ לְהַשְׁבִּ֥ית א֝וֹיֵ֗ב וּמִתְנַקֵּֽם׃
<b style="color: gray;">רש"י</b> למען צורריך . להודיעם כי עמך אנחנו להשבית חרפת אויב ומתנקם האומר לא טובים אתם מהאומו' ואני כשאני רואה שמיך וגו' אני תמה בלבי מה אנוש כי תזכרנו :
<b style="color: gray;">מצודת דוד</b> מפי עוללים ויונקים . מן פי העוללים אשר הם סתומים במעי אמן ובהולדם נפתח פיהם ויונקים תדיר משדי אמן מן הפלא הזה יסדת יסוד מוסד לדעת עוזך כי הוא דבר שאין הטבע מתחייב : למען צורריך . למען הכחיש צורריך אשר כחשו בה' : להשבית . לבטל דברי האויב והמתנקם את המאמינים בה' :
<b style="color: gray;">מצודת ציון</b> עוללים . אף במעי אמן יקראו עוללים כמו כעוללים לא ראו אור ( איוב ג' ) :
<b style="color: gray;">תורה תמימה</b> תנו רבנן דרש רבי יוסי הגלילי בשעה שעלו ישראל מן הים נתנו עיניהם לומר שירה וכיצד אמרו שירה עולל מוטל על ברכי אמו ותינוק יונק משדי אמו כיון שראו את השכינה עולל הגביה צוארו ותינוק שמט דד מפיו ואמרו זה אלי ואנוהו שנאמר מפי עוללים ויונקים יסדת עוז וכו'.<small><span style="color: gray;">סוטה ל ע"ב</span></small>
<b style="color: gray;">מלבי"ם פירוש המילות</b> מפי עוללים ויונקים יסדת עז, עוללים ויונקים הוא האדם אשר חמרו חלוש מאד, עד שבראשית יצירתו הוא עולל ויונק ורפה המזג מאד יתר מכל הבע''ח הקודמים לו בהרכבה, העוללים והיונקים האלה, עם חלישת חומרם, הן מפיהם יסדת עז, רצה לומר מפיהם של העוללים האלה שהוא הכח הדבור הנטוע בפיהם, שבעבורו נקרא חי מדבר, מצד שכלו ותבונתו וכחות השכלים הנטועים ומקושרים בכח המדבר, אשר הוא אחרית הנפלאות ותכלית החכמה והפליאה שהראה ה' בעולמו. איך קשר המון חכמות ונפלאות חקים נפלאים לאלפים אשר התאחדו ביצירת המדבר הלז, הן מפי העוללים ודבורם השכלי, יסדת עז הוא היסוד של עז, כי בו נשתלמה המציאות כולו, בו התקבצו כל מעשי בראשית, כאילו הוא היה יסוד הבנין עקרו ושרשו. וכל הנבנה זולתו מן הארץ עד המון הכדורים הרבים אשר בשמים, הם רק עמודים ואדנים ענפים ובדים ופארות אל היסוד והשורש הזה, אשר הוא צור הבריאה ויסוד המציאות, עד שבו חשפת זרוע עזך למען צורריך, אם ימצא עוד אויב וצורר, (שהם האפיקורסים המכחישים מציאות ה' שהם הנקראים אויבים שונאים וצוררי ה' בכתבי הקדש) אם ימצא עוד מכחיש ופוקר, אשר לא ישים לבו להכיר מציאותך מן המציאות בכללו, הן בהכרח יצטרך ויוכרח להודות שיש בורא, כל עת ישכיל ויביט ויחקור על ענין האדם, ועל המון הנפלאות אשר התאחדו ביצירתו, כי אז יסתום פה הפוקר, ואז יושבת אויב ומתנקם, הרוצה להכחיש אלהותך, כי גם הבעל דין יודה בהכרח, כי יד ה' עשתה זאת: (ד) כי, אחר שהקדים ההקדמה הזאת, אשר היא תכלית הדרוש וקוטבו, בא להראות גם כן הטענות אשר יטענו להכריח הפך זה, אשר רוצים לברר כי השמים המון הנמצאים הרמים והנשאים אשר בתוכם, יקרים ונעלים ממין האדם, וזה מכמה טעמים, {{{א}}} מצד מקומם שהם עומדים ברום עולם, ועל זה אמר כי אראה שמיך. כי שם שמים הוא הריבוי הזוגיי ממלת שם שמורה על הריחוק, ובטענה זו כולל, {{{א}}} מצד המצב שמצב העולמות האלה עליון ונשא על כדור הארץ משכן האדם שהיא מערה שפלה, {{{ב}}} מצד התפשטות הכמות במקום, גדלם ומרחקם עובי הגרמים השמימיים והמרחק אשר ביניהם, אשר אי אפשר לעמוד על שעורו. (הטענה הב') מצד יופי מלאכתם ודקות חומרם, וביחוד לשטת הראשונים אשר הניחו כי חומר השמים הוא משונה מחומר הארץ וקראוהו גשם חמישי, ועל זה אמר מעשה אצבעותיך, כי ההבדל בין מעשה ידיו ובין מעשה אצבעותיו, שמעשה ידיו כולל גם הנעשה בפקודתו על ידי שליח לא כן מעשה אצבעותיו שמגביל רק אשר עשה האומן בעצמו שלא על ידי אמצעי, ומיופי המלאכה ותפארתה המובט בראשית ההשקפה בכדורים השמיימים מתראה שאלה עשית באצבעותך, בעצמך ומתיחסות אליך בבלתי אמצעי. לא מלאכת הארץ ואשר בה שהיא גרועה בערכם, כאילו היא רק מעשה ידך באמצעות שלוחך לא מעשה אצבעותיך. (טענה ג') מצד הקיום והנצחיות הנראה בגופים השמימיים שהם קיימים באיש ובלתי נפסדים, לא כן תולדות הארץ וצאצאיה שכולם רק קיימים במין, ויסודם הוא ההעדר אשר הוא סבת ההויה, על זה אמר ירח וכוכבים אשר כוננת, ומלת כונן מורה על הקיום והחוזק וההתמדה, ובהשקף על אלה הטענות מצד העילוי והתפארת שנמצא אל הנמצאים העליונים אלה אגזור בהכרח בראשית העיון לאמר.
<b style="color: gray;">מלבי"ם ביאור המילות</b> יסדת, היסוד הוא העקר להבנין, וה' לקח יסוד לעזו מפי עוללים, ומאבני המופת שלקח מפי עוללים יסד עזו נגד צורריו, והצורר. הוא בפועל, והאויב. הוא בלב, והכתובים יציירו שונאי ה' והמכחישים כאויבים, והעושים בפועל מעשים להכעיסו כצוררים (כמ''ש בפי', ישעיה א' כ''ד, נ''ט י''ח ובכ''מ) :
<h3>{ד}</h3>
כִּֽי־אֶרְאֶ֣ה שָׁ֭מֶיךָ מַעֲשֵׂ֣י אֶצְבְּעֹתֶ֑יךָ יָרֵ֥חַ וְ֝כוֹכָבִ֗ים אֲשֶׁ֣ר כּוֹנָֽנְתָּה׃
<b style="color: gray;">מצודת דוד</b> כי אראה . מן הפלא הזה אראה בחכמה שמעשה אצבעותיך הם שמיך אף הירח והכוכבים אשר כוננתה המה כולם מעשה ידיך ואין העולם קדמון :
<b style="color: gray;">מלבי"ם ביאור המילות</b> מעשה אצבעותיך. מובדל מן מעשה ידיך, שמציין דבר שעשה בעצמו לא על ידי שליח (ישעיה ב' ח') וכן יציין המלאכות הנפלאות והדקות :
<h3>{ה}</h3>
מָֽה־אֱנ֥וֹשׁ כִּֽי־תִזְכְּרֶ֑נּוּ וּבֶן־אָ֝דָ֗ם כִּ֣י תִפְקְדֶֽנּוּ׃
<b style="color: gray;">מצודת דוד</b> מה אנוש . הוסיף להוכיח שה' משגיח על הכל ואמר הלא מה הוא חשיבות האדם להזכר לפני ה' :
<b style="color: gray;">מצודת ציון</b> תפקדנו . תזכרנו וכפל הדבר במ''ש :
<b style="color: gray;">תורה תמימה</b> ואריב"ל בשעה שעלה משה למרום אמרו מלאכי השרת לפני הקב"ה רבש"ע מה לילוד אשה בינינו אמר להן לקבל תורה בא אמרו לפניו חמודה גנוזה שגנוזה לך תשע מאות ושבעים וארבעה דורות קודם שנברא העולם אתה מבקש ליתנה לבשר ודם מה אנוש כי תזכרנו ובן אדם כי תפקדנו ה' אדונינו מה אדיר שמך בכל הארץ אשר תנה הודך על השמים וכו'.<small><span style="color: gray;">שבת פח ע"ב</span></small>
אמר רב יהודה א"ר בשעה שבקש הקב"ה לבראות את האדם ברא כת אחת של מלאכי השרת אמר להם רצונכם נעשה אדם בצלמנו אמרו לפניו רבש"ע מה מעשיו אמר להן כך וכך מעשיו אמרו לפניו רבש"ע מה אנוש כי תזכרנו ובן אדם כי תפקדנו וכו'<small><span style="color: gray;">סנהדרין יח ע"ב</span></small>
<b style="color: gray;">מלבי"ם פירוש המילות</b> מה אנוש כי תזכרנו, שם אנוש מורה על ההקטנה, האנוש הקטן מאד מצד קוטן גופו וחולשתו מצד שפלת מקומו, מצד פחיתת כחותיו הטבעיים חלוש ההרכבה רפה המזג, ניתר הקשורים, שכל זה נכלל במלת אנוש, במה נחשב הוא כי תזכרנו, וזה מגביל נגד שני טענות שהזכיר במעלות העליונים, שכללם במ''ש שמיך מעשה אצבעותיך, ומה בן אדם, שם זה מציין מה שהאדם בלתי נצחי בלתי קיים באיש כגרמים השמימים, רק הוא בן אדם נולד מאדם אשר רק מינו מתקיים לא אישו, ובמה נחשב הוא כי תפקדנו (עיין באה''מ), (וזה נגד מ''ש ירח וכוכבים אשר כוננת) :
<b style="color: gray;">מלבי"ם ביאור המילות</b> אנוש, בן אדם. האנוש מורה על חולשתו מצד עצמו ובן אדם מציין חולשתו מצד מינו שאינו מתקיים זמן רב (ישעיה נ''א י''ב), תזכרנו, תפקדנו. הפקידה היא אחר הזכירה, שמציין שפוקד לעשות לו איזה דבר טוב או רע (התו''ה אחרי סי' קמ''ח) ומוסיף וכ''ש איך עוד תפקדנו :
<h3>{ו}</h3>
וַתְּחַסְּרֵ֣הוּ מְּ֭עַט מֵאֱלֹהִ֑ים וְכָב֖וֹד וְהָדָ֣ר תְּעַטְּרֵֽהוּ׃
<b style="color: gray;">רש"י</b> ותחסרהו מעט מאלהים וגו' . מאלהים ל' מלאכים שנתת כח ביהושע להדמים החמה וליבש את הירדן במשה לקרוע מי ים סוף ולעלות למרום ובאליהו להחיות את המת :
<b style="color: gray;">מצודת דוד</b> ותחסרהו . על כל זה בהשגחתך חסרתו רק מעט מהמלאכים בדבר החכמה והדעת ועטרתו בכבוד והדר כי הוא מתעלה על כל חי בחוש הדבור :
<b style="color: gray;">תורה תמימה</b> רב ושמואל דאמרי תרוייהו חמשים שערי בינה נבראו בעולם וכולם נתנו למשה חסר אחת שנאמר ותחסרהו מעט מאלהים עניו דכתיב והאיש משה עניו מאד וכו'.<small><span style="color: gray;">נדרים לח ע"א</span></small>
רב ושמואל חד אמר נ' שערי בינה נבראו בעולם וכולן ניתנו למשה חסר אחד שנאמר ותחסרהו מעט מאלהים בקש קהלת למצוא דברי חפץ בקש קהלת להיות כמשה יצתה בת קול ואמרה לו וכתוב יושר דברי אמת ולא קם נביא עוד בישראל כמשה וכו'.<small><span style="color: gray;">ראש השנה כא ע"ב</span></small>
<b style="color: gray;">מלבי"ם פירוש המילות</b> ותחסרהו, אחר שהזכיר דעת הפילוסופים ומופתיהם אשר הביאו להקטין מעלת האדם נגד גרמי השמימיים, שב לסתור טענותיהם, ולהעמיד דעת התורה על תלה, ובחן בזה מעלת האדם נגד העליונים מצד ארבעה סבותיו שהם החומריית והצוריית והפועלת והתכליתית, שבהשקף על אלה ארבעתם יתגלה לנו מעלתו ויתרונו על כל הנמצאים, {{{א}}} מצד הסבה החומריית, הניח הנחה אחת כי גדר האדם האמתי אינו כמו שגדרוהו הפילוסופים, שגדר האדם חי מדבר, רק גדרו האמתי, הוא מדבר חי, וטרם תבין דברי אלה תדע, את אשר נתבאר בפילוסופיא, כי הדברים השוים בהבדל ואינם דומים בסוג לא יכנסו תחת סוג אחד, למשל התנין אשר בים דג (וואלפיש) עם יתר דגי הים, נכנסים תחת סוג דג, והבדלו המיוחד הוא שהוא דג המוליד חיים ויונק, אמנם התנין הימי עם האדם, הגם שדומים מצד ההבדל הזה ששניהם מולידים חיים ויונקים, לא יכנסו מצד זה תחת סוג אחד ולא נוכל נאמר התנין הימי והאדם, סוגם הכולל הוא שהם מולידים חיים, והבדלם הוא שזה חי בים וזה ביבשה, כי לא יתפס תחת הסוג רק מה שהוא עקר ועצמי בגדר, מה שאין כן מה שמוליד חיים ויונק אינו עצמי בגדר, אמנם אנחנו אומרים שהאדם עומד בסוג אחד עם העליונים, מצד שדומה אליהם מזה הצד שהוא שכלי כמוהם, ועל זה תשאל הלא זה מה שהוא שכלי הוא ההבדל בגדרו לא הסוג, ואחר שאינו דומה אל העליונים רק מצד שהוא מדבר שכלי כמוהם, והוא נבדל מהם במה שהוא חי, כחיי הבהמה חיות גופני, שהוא סוגו, איך ישתתף עמהם בסוג אחד, אחר שסוגו מובדל מהם, לכן הקדמתי לאמר, שגדר האדם האמתי הוא מדבר חי, רצוני שעקר עצמות האדם ואמתתו הוא נפשו השכליית, רצוני האדם מצד עצמותו ושרשו אינו שייך אל התחתונים כלל רק אל העליונים, כי עצם האדם ועקרו הוא נפשו ושכלו, וגופו הגשמי הוא רק מקרה לו לא עצמותו, המקרה הזאת תפרד ממנו עת ישוב העפר על הארץ כשהיה, ועצמותו שהוא נפשו השכליית היא תשאר ולא תשתנה ולא תעדר כי זה גדר העצם בל יקבל שינוי והפסד, ומצד עצמותו הוא דומה אל העליונים, ועומד עמהם בסוג אחד, וההבדל שבינו לבין העליונים, הוא מצד המקרה הדבוק בו שהוא חי חיי הגוף והתנועה המקושר בזמן ובמקום, כי העצמית הוא הסוג, והמקרה הוא המבדיל, ועתה לפי מה שגדרוהו הפילוספים, אשר דימו עצמות האדם ועקרו, שהוא מיושבי שפל וחשבו שגופו החומרי הוא עקרו ועצמותו, שמצדו יכנס בסוג עם יתר הגופים כמוהו, וחשבו שנפשו השכליית הוא רק מקרה דבוק בו, שהמקרה הזאת מבדלת בינו לבין בעלי חיים זולתו, הנה לפי הגדר שהניחו הם עקר גדר האדם והבדלו המיוחד הוא מה שהוא בעל מעלה, שהבדלו בין שוכני שפל הוא מעלתו הנמצא בו שהוא נפשו ושכלו, אבל לפי הנחת התורה שהאדם עצמותו הוא שהוא מן העליונים ודומה עמהם בסוג, ואם כן גדרו העקרי שהוא הבדלו המיוחד, הוא מה שהוא בעל חסרון, שהחסרון שנמצא בו מה שנפשו התלבשה בחומר, שבעבורו נבדל מן העליונים, מצד שהוא חי חיים גופנים, הוא הבדלו המיוחד, וזה שכתוב ותחסרהו מעט מאלהים גדר האדם האמתי הוא שסוגו הוא שהוא דומה אל אלהים ובני עליון, והבדלו המיוחד הוא החסרון המקריי לו שהוא בעל חי בעל גוף, באופן שלפי זה חומר האדם העקרי שהוא עצמותו, הוא אלהי שכלי רוחני נצחי, אשר אין ערך אליו בין הכדורים השמיימים כולמו שחומרם הוא גשמי, ואחר שהגרמיים מצד סוגם הם משתתפים עם כל בעלי חומר, והאדם משתתף עם האלהיים והרוחניים, מבואר כי כולם כאין נחשבו נגדו. (טענה ב' מצד הסבה הפועלת), הנה חכמת הפועל השלם הבלתי בעל תכלית ניכר ביצירת האדם על שני אופנים, כמו שבאר העקרים כי חכמת הפועל יוכר בפעולתו על שני פנים, אם שיפתח פתוחים דקים נפלאים מעשה חרש וחושב במתכות יקר אשר הוא מטבעו מוכן לקבל הציורים הנפלאים האלה, כמו מי שיפתח משכיות מלאים חן ויופי בזהב, אשר הזהב מוכן אל הציורים האלה, ובזה לא יעלה שיווי הכלי מצד הפועל, רק מצד הפעולה, מצד שהחומר בעצמו יקר ומעולה, ויש שיפתח פתוחים נפלאים כאלה בעץ או בברזל, אשר החומר בטבעו הוא רחוק שיקבל הציורים הנפלאים האלה, ובזה יוכר חכמת הפועל ויעלה שיווי הכלי ותפארתה מצד המלאכה הרצופה בה. והנה בשני החלקים אשר מהם הורכב האדם, שהוא הנפש והגויה, ניכר בהם חכמת הפועל על שני אופנים אלה, כי במלאכת הנפש צייר ה' ציורים נפלאים בחומר המוכן בטבעו אל הציורים הנפלאים האלה כי הנפש מצד עצמה ורוחניותה מוכנת אל קיבול החכמה והתבונה וההשכלה, ובזה ניכר מעלת המלאכה מצד הפעולה בעצמה, כי הנפש מצד עצמה יקרה ונעלה, ובמלאכת הגויה צייר ציורים נפלאים ברגבי אדמה בשר ועצמות, אשר הם מטבעם רחוקים לקבל הציורים היקרים האלה, ובזה ניכר חכמת הפועל ותתפאר המלאכה מצד הפועל. ועל שני החלקים האלה אומר וכבוד והדר תעטרהו, הכבוד מיוחס אל הנפש שנקראת כבוד בכתבי הקודש ע''ש כבודה העצמי בהיותה בת אלהים, וההדר מיוחס אל הגויה מצד הדר מלאכתו החיצוני, שגדר ההדר הוא היופי החיצוני וזה המבדיל בינו לבין הוד בכל מקום, עד שהחכמה הנראית בבריאת האדם בשני חלקיו מצד ההשקפה הזאת נפלאת ונעלית על כל אשר תראה בכל הגרמיים השמיימים שחומרם זך ונקי :
<b style="color: gray;">מלבי"ם ביאור המילות</b> וכבוד והדר, ההדר הוא ההדר החיצוני תמיד המתהדר למראה עינים, והכבוד הוא הנקשר בעצם הדבר, עיין בהבדל בין הוד והדר בס' התו''ה (קדושים סי' ל''ח) ובין כבוד והדר (ישעיה סי' ל''ה) :
<h3>{ז}</h3>
תַּ֭מְשִׁילֵהוּ בְּמַעֲשֵׂ֣י יָדֶ֑יךָ כֹּ֝ל שַׁ֣תָּה תַֽחַת־רַגְלָֽיו׃
<b style="color: gray;">מצודת דוד</b> תמשילהו . המשלתו בכל הבריות : תחת רגליו . ר''ל נכנעים אליו :
<b style="color: gray;">מצודת ציון</b> שתה . שמת :
<b style="color: gray;">מלבי"ם פירוש המילות</b> (טענה ג' מצד הסבה הצוריית), הנה צורת האדם היא צורת העולם בכללו, עד שכל החקים הנפלאים הנמצאים בכל מעשה בראשית כולם נקבצו באו בהאדם, ומצד זה קראוהו הראשונים עולם קטן, אשר הוא המשל והדמות והחיקוי של העולם הגדול כולו, וכמו שבארתי זאת בארך בבאורי על ספר בראשית, על זה אמר תמשילהו במעשי ידיך הוא המשל והדמות של מעשי ידיך, עד שערך כולם נגד האדם כערך החלק נגד השלם והפרט נגד הכלל. (טענה ד' מצד הסבה התכליתית) הנה כבר בארתי בפרשת בראשית כי הבריאה צעדה אל יצירת האדם ממדרגה למדרגה, מדומם לצומח מצומח לחי מחי למדבר, וגם בזה לא עלתה ממדרגה למדרגה פתאום, רק על ידי אמצעים ושליבות וסולמות הממצעים בין הצומח והחי, וכן בהחי בעצמו, מן התולע אל הרמש מן הרמש אל הדגים מן הדגים אל העופות מן החיים המטילים ביצים אל החיים שדמם חם ומולידים חיים אשר האדם הוא ממינם, ואז יצתה עטרת הבריאה ושלימות כל הנמצאים הוא האדם, והנה המשורר השקיף על זה השקפה שכליית מצד התכלית, הנה האדם הוא התכלית האחרון של הבריאה כולה, וכל הקודם אליו הוא רק אמצעי להגיע אל התכלית הזה שהוא האדם, עד שידמה האדם מצד ההשקפה התכליתית כאילו הוא דורך על כולם וכולם עומדים תחת רגליו, מוכנים לסבתו, שעל זה אמר כל שתה תחת רגליו, והנה הביא מופת על זה מצד מה שנראה כי כל שהתקרבו הבע''ח אל האדם, כן ירבה להשתמש בהם ולקבל מהם תועלת, כי הבע''ח שנבראו בששי שכולם דמם חם ומולידים חיים כמו האדם, ירבה להשתמש בהם יותר מאשר ישתמש מן הבע''ח שנבראו בחמישי שהם העופות והדגים, וגם בבעלי חיים שנבראו בששי שבהם נמצאו שני מינים בהמה וחיתו ארץ, הנה הבהמות הבייתות שהם הקרובים ביותר אל טבע האדם, הם אשר תועלתם רב אל האדם ותשמישו בהם קל ותדיר, לא כן החיות המדבריות שהם רחוקים בטבעם מן האדם, לא ישתמש בכולם ולא בכל זמן, שעל זה אמר.
<b style="color: gray;">מלבי"ם ביאור המילות</b> תמשילהו. כונתו תאומית על הממשלה, ועל המשל שהיא צורת כלל העולם :
<h3>{ח}</h3>
צֹנֶ֣ה וַאֲלָפִ֣ים כֻּלָּ֑ם וְ֝גַ֗ם בַּהֲמ֥וֹת שָׂדָֽי׃
<b style="color: gray;">רש"י</b> צנה ואלפים . צאן ובקר כמו ( דברים כה ) שגר אלפיך , צנה לשון פעולה הוא כמו ( במדבר לב ) וגדרות לצנאכם , אוביילדי''ץ בלעז , יש מדרשי אגדה ואינם מתיישבין לפי המקראות :
<b style="color: gray;">מצודת ציון</b> צנה . מלשון צאן : ואלפים . פרים , כמו שגר אלפיך ( דברים כ' ) : שדי . כמו שדה בה''א :
<b style="color: gray;">מלבי"ם פירוש המילות</b> צנה ואלפים כלם, דקדק במלות כולם לאמר הצאן והאלפים בכולם ישתמש, תמיד ובכל עת, אבל וגם בהמות שדי, גם בבהמות שדי המדבריים ישתמש אבל לא כמו עם הצונה ואלפים, ואחריהם במדרגה, הם.
<h3>{ט}</h3>
צִפּ֣וֹר שָׁ֭מַיִם וּדְגֵ֣י הַיָּ֑ם עֹ֝בֵ֗ר אָרְח֥וֹת יַמִּֽים׃
<b style="color: gray;">מצודת דוד</b> צפור שמים . הפורח למעלה לאויר השמים ועם כל זה ימשול בו האדם ויצודו בחכמה : עובר ארחות ימים . ר''ל כי האדם בחכמתו יעשה אניות ובהם עובר ארחות ימים ויכול הוא לצוד אף דגי הים :
<b style="color: gray;">מלבי"ם פירוש המילות</b> צפור שמים שרחוקים יותר מן האדם, והם שנבראו בחמישי אחר הדגים, ואחריהם במדרגה הם דגי הים, כי בדגי הים אם ירצה להשתמש אז בהכרח עובר ארחות ימים, ויצטרך לסכן את עצמו בימים ובנהרות עד שישיגם, באופן שמבואר שכל שהתרחק טבע המין ההוא מן האדם, עד שלכן קדמה בריאתו, כן רחוק תשמישו ותועלתו אל האדם, מזה מבואר כי כל המינים שנבראו קודם האדם, היו רק אמצעיים אל האדם שהוא תכליתם האמתי שכולם נבראו בעבורו, וכל שהתקרב היצור אליו, כן התקרב אל התכלית, והיה הסבה הקרובה אליו, וכל הרחוק הרחוק ממנו, לפי רחוקו הוא גם כן סבה יותר רחוקה, כאילו הדג אמצעי אל הצפור שמים והצפור אל חיתו ארץ והחיה אל הבייתי, והבייתי הוא האמצעי הקרוב אל האדם, ולכן כל שהתרחק האמצעי מן התכלית, כן תתרחק תועלתו ותשמישו וזה צייר במ''ש כל שתה תחת רגליו, כאילו האדם עומד עליון על כל הנבראים ובהמות הבייתות עומדים תחת רגליו, והחיות המדבריות תחת רגלי הבייתות, ותחת רגליהם צפור שמים, ותחת רגלי עוף כנף יעמדו הדגים, עד שכולם ישיבו שלשלת של אמצעיים אחוזים וקשורים זה בזה עד תכליתם שהוא האדם, ומכל אלה הראיות מבואר ונתברר את אשר הניח בראשית הדרוש, והוא כי,
<h3>{י}</h3>
יְהוָ֥ה אֲדֹנֵ֑ינוּ מָֽה־אַדִּ֥יר שִׁ֝מְךָ֗ בְּכָל־הָאָֽרֶץ׃
<b style="color: gray;">מצודת דוד</b> מה אדיר . מכל זה נראה שמה מאד אדיר שמך בכל הארץ משגיח ומושל בכל :
<b style="color: gray;">תורה תמימה</b> ואריב"ל בשעה שעלה משה למרום אמרו מלאכי השרת לפני הקב"ה וכו' מיד הודו לו להקב"ה שנאמר ה' אדונינו מה אדיר שמך וגו' ואילו תנה הודך על השמים לא כתיב וכו'.<small><span style="color: gray;">שבת פט ע"א</span></small>
<b style="color: gray;">מלבי"ם פירוש המילות</b> ה' אדונינו מה אדיר שמך בכל הארץ, והפך דעת המתפלספים אשר לא ראו אור :
<h2>תהילים פרק-ט</h2>
<h3>{א}</h3>
לַ֭מְנַצֵּחַ עַלְמ֥וּת לַבֵּ֗ן מִזְמ֥וֹר לְדָוִֽד׃
<b style="color: gray;">רש"י</b> על מות לבן . יש פותרין על מות לבן על מת בנו אבשלום ולא יתכן פתרונו מפני אומ' לבן ולא אמר הבן ואין לו במזמור עדות וזכרון לאמץ זה הפתרון ויש פותרין על מות לבן נבל ואף זה לא יתכן להפוך את השם ואין במזמור זכרונו ( סא''א ) וראיתי במסורה הגדולה שהיא תיבה אחת שהרי חיבר לה ( לקמן מח ) והוא ינהגנו עלמות פתרו מנחם ודונש מה שפתרו ואינו נראה בעיני , וראיתי בפסיקת' שהענין מדבר בעמלק גערת גוים שמם מחית ואומר אני למנצח על מות לבן שיר זה לעתיד לבא כשיתלבן ילדותן ושחרותן של ישראל ותגלה צדקתם ותקרב ישועתם שימחה עמלק וזרעו , עלמות ילדות , לבן כמו ללבן , ומנחם פתר עלמות לבן , נגינות ללמד וכה פתרונו למנצח על מות לבן למשורר נגינות ללמד , ויהי לבן כמו להבין ולבונן , עלמות ע''ש כלי שיר ששמו עלמות כמו שאמר ( להלן מו ) על עלמות שיר ודונש פתר לבן שם אדם שהי' שמו לבן שהי' נלחם בדוד בימים ההם ומה שהוא אומר גערת גוים אבדת רשע הרשע הזה הוא לבן ההורג עם נקיים ואע''פ שאין אתה רואה במקום אחר אדם שהי' שמו לבן רק במקום הזה כן אתה מוצא בשמות אחרים שאינן נכתבים במקרא רק פעם א' :
<b style="color: gray;">מצודת ציון</b> לבן . שם אדם נלחם עם דוד וכשמת אמר עליו שירה :
<b style="color: gray;">מלבי"ם פירוש המילות</b> על מות לבן, לבן זה (כפי המבואר מן המזמור) החריב ערים רבים והאביד גוים וממלכות, ואחר כך נלחם עם דוד ודוד נצחו, ואחרי שובו מן המלחמה, הגיע מפלתו על ידי ה', שנוקש על ידי הדברים שהכין ללכוד בו את דוד שנית, וגם חילו וממלכתו נאבדו, זה תוכן הספור בכלל. ועל פי זה יאמר בזמרתו, שהגם שבראשית ההשקפה היה נראה שהיה מפלתו טבעיית, באמת היה זה ענין נסיי השגחיי, באשר נוקש בבור אשר כרה על דוד, ומצייר כאילו ה' (אשר הרשע הזה היה שבט אפו להכרית גוים) החריש לו עד שישב עליו למשפט עת נלחם עם דוד ואז השיב לו גמולו גם על הגוים אשר האביד והערים אשר הרס, ובסוף המאמר התפלל שעת ירצה ה' לפקוד על הגוים לא יהיה זה על ידי אנוש אשר יאמר בכח ידי עשיתי רק יפקוד עליהם בעצמו, באופן שיכירו הכל כי ה' הוא השליט על הכל ובל יעוז עוד אנוש מול אלהי מרום, ועל פי זה התרעם (בסימן י') על הצלחת הרשעים מחריבי הארצות, ועל שה' יאריך אפו ועל ידי כן יכפרו בהשגחה ועל כן תפוג תורה ולא יצא לנצח משפט, והתפלל על זה.
<h3>{ב}</h3>
אוֹדֶ֣ה יְ֭הוָה בְּכָל־לִבִּ֑י אֲ֝סַפְּרָ֗ה כָּל־נִפְלְאוֹתֶֽיךָ׃
<b style="color: gray;">רש"י</b> כל נפלאותיך . גאולה האחרונה ששקולה כנגד כל הנסים כמו שנאמ' ( ירמי' טז ) לא יאמר עוד חי ה' אשר העלה וגו' :
<b style="color: gray;">מלבי"ם פירוש המילות</b> אודה ה', רצה לומר הודאתי על העבר תהיה בכל לבי, כי כבר באר בחוה''ל (שער העבודה) שהטעם אשר יקשה להאדם להודות לה' חסדו הוא מפני שבעת שבא להודות על העבר דברי פיו דברי מודה וכונתו כונת מבקש, שבלבו יכוין לבקש שיוסיף ה' להיטיב עמו בעתיד ואם כן אין הודאתו שלמה, כי בלבו מדמה שהטובות שקבל לא יספיקו עדיין ורוצה שיוסיף לו עליהם, אבל אנכי אודה בכל לבי ולא יעלה בלבי כוונת מבקש, {{{ב}}} אספרה כל נפלאותיך, לא כדרך בני אדם שלא יספרו רק נסים הגלוים אבל הדברים שיראו למו סבות טבעיים יתלו בטבע ובמקרה, אבל אנכי נפקחו עיני לדעת שגם דרכי הטבע המה נפלאות תמים דעים :
<h3>{ג}</h3>
אֶשְׂמְחָ֣ה וְאֶעֶלְצָ֣ה בָ֑ךְ אֲזַמְּרָ֖ה שִׁמְךָ֣ עֶלְיֽוֹן׃
<b style="color: gray;">מצודת דוד</b> אזמרה שמך עליון . אשבחו לומר ששמו עוד עליון ונעלה על כל התשבחות :
<b style="color: gray;">מצודת ציון</b> אשמחה ואעלצה . כפל הדבר במ''ש :
<b style="color: gray;">מלבי"ם פירוש המילות</b> אשמחה, (ענין ג') איני דומה בהודאתי לה' כיתר בני אדם שעקר שמחתם הוא על הטובה שהשיגו והוא אהבת עצמם, כי אנכי אשמחה ואעלצה בך, עקר שמחתי היא בך, מה שעל ידי זה יתפרסם שמו הגדול, ושעל ידי כן אזמרה שמך עליון שאוכל לזמר שמך ולהודיע לבני אדם שאתה עליון ושליט על הכל, כי.
<b style="color: gray;">מלבי"ם ביאור המילות</b> אשמחה ואעלצה. עיין לעיל ה' י''ב. אזמרה שמך. עיין לעיל ז' י''ח :
<h3>{ד}</h3>
בְּשׁוּב־אוֹיְבַ֥י אָח֑וֹר יִכָּשְׁל֥וּ וְ֝יֹאבְד֗וּ מִפָּנֶֽיךָ׃
<b style="color: gray;">מצודת דוד</b> בשוב . כשלא יכלו אויבי לי וישובו לאחור ויכשלו ויאבדו אז אשמחה אעלצה שמחה כפולה בעבור טובה הכפולה :
<b style="color: gray;">מלבי"ם פירוש המילות</b> בשוב, אחר ששב אויבי אחור ופנה עורף במלחמה, מה שאחר כך יכשלו ויאבדו שנית, זה לא היה דבר מקרי רק מפניך, שידך עשתה זאת :
<h3>{ה}</h3>
כִּֽי־עָ֭שִׂיתָ מִשְׁפָּטִ֣י וְדִינִ֑י יָשַׁ֥בְתָּ לְ֝כִסֵּ֗א שׁוֹפֵ֥ט צֶֽדֶק׃
<b style="color: gray;">רש"י</b> משפטי ודיני . תיבות כפולות במקרא ואין חילוק ביניה' כמו עדי וסהדי במרומים ( איוב טז ) עצמיו אפיקי נחושה גרמיו כמטיל ברזל ( שם מ ) : משפטי ודיני . בשמים : ישבת לכסא . כסא המשפט :
<b style="color: gray;">מצודת דוד</b> כי עשית . הלא רבות פעמים עשית משפטי וישבת בכסא לשפוט אויבי :
<b style="color: gray;">מצודת ציון</b> משפטי ודיני . להתמדת הדבר כפל במ''ש : לכסא . כמו בכסא ובא הלמ''ד במקום הבי''ת וכן כי בוחר אתה לבן ישי ( ש''א כ' ) ומשפטו בבן ישי :
<b style="color: gray;">מלבי"ם פירוש המילות</b> כי אחר אשר עשית משפטי ודיני, שבעת שבאו להלחם בי רבת ריבי ועשית משפטי להומם במלחמה, מאז לא קמת מן כסא המשפט רק ישבת לכסא, רצה לומר שנשארת יושב על כסא המשפט אתה שופט צדק, שהגם שתחלה לא עשית משפט לעמים אשר השמידם, אחר שהתחלת לשפטו לא עמדת מכסא משפט עד שגזרת עליו דין של כליה, ועל ידי זה.
<b style="color: gray;">מלבי"ם ביאור המילות</b> משפטי ודיני. המשפט בדבר מבואר, והדין בדבר שיש בו טענות ומענות, והדין יציין גם כן שמוע הטענות ומענות, והמשפט מציין גמר הדין (כנ''ל ז' ט') שאתה שומע טענותי וגומר הדין. וגם ר''ל שאתה הטוען בעדי והעושה המשפט והגמר : ישבת לכסא. אחר ישיבה בא מלת על, והלמ''ד מורה על השארת הישיבה שלא ישנה מקומו, שבי לארץ אין כסא (ישעיה מ''ז) ונקתה לארץ תשב, ישבו לארץ ידמו, גם בניהם עדי עד ישבו לכסא לך. רצונו לומר ישארו יושבים :
<h3>{ו}</h3>
גָּעַ֣רְתָּ ג֭וֹיִם אִבַּ֣דְתָּ רָשָׁ֑ע שְׁמָ֥ם מָ֝חִ֗יתָ לְעוֹלָ֥ם וָעֶֽד׃
<b style="color: gray;">רש"י</b> גערת גוים . עמלק ראשית גוים ( במדבר כד ) : אבדת רשע . אבותיו : שמם מחית . כי מחה אמחה ( שמות יז ) :
<b style="color: gray;">מצודת דוד</b> גערת . בעבורי גערת גוים וכו' ומחית שמם לבל יזכרו :
<b style="color: gray;">מצודת ציון</b> גערת . ענין זעקת נזיפה :
<b style="color: gray;">מלבי"ם פירוש המילות</b> גערת גוים, אשר היו בעזרתו, וגם אבדת רשע, הוא לבן בעצמו, וגם את שמם מחית לעולם ועד שלא יקומו עוד לעולם, רצה לומר שאחר שהתחילה מפלתם במלחמה גם אחר כך כשהיו בביתם היתה יד ה' בם להומם ולאבדם :
<b style="color: gray;">מלבי"ם ביאור המילות</b> גערת. גערה בלא ב' אחריו הוא ענין השחתה גער חית קנה :
<h3>{ז}</h3>
הָֽאוֹיֵ֨ב ׀ תַּ֥מּוּ חֳרָב֗וֹת לָ֫נֶ֥צַח וְעָרִ֥ים נָתַ֑שְׁתָּ אָבַ֖ד זִכְרָ֣ם הֵֽמָּה׃
<b style="color: gray;">רש"י</b> האויב תמו . כי חרבות השנאה לנצח הם עליו כחרב חדה , ד''א חרבות לנצח אותו אויב שחרבות שנאתו היתה עלינו לנצח וזהו עמלק שנאמ' בו ועברתו שמרה נצח ( עמוס א ) חרבות לשון חרבן וכן פתרונו האויב תמו חרבות לנצח , וכן נאמר ( ביחזקאל לה ) שממות עולם אתנך ועריך לא תשובנה : וערים נתשת . כי תאמר אדום רששנו וגו' ונשוב ונבנה חרבות כה אמר ה' צבאות המה יבנו ואני אהרוס ( מלאכי א ) : אבד זכרם . אותה השעה :
<b style="color: gray;">מצודת דוד</b> האויב . אתה האויב דע שהחרבות תמו לנצח ר''ל המקומות החרבות שבך יכלו עד עולם ולא ישובו לקדמותן אף הערים אשר נהרסו בחטאך המה יהיו נאבד זכרם וכפל הדבר במ''ש :
<b style="color: gray;">מצודת ציון</b> נתשת . ענין עקירה והריסה כמו לנתוש ולנתוץ ( ירמיה א' ) :
<b style="color: gray;">תורה תמימה</b> אמר להן רבן [שמעון בן] גמליאל ניעיילינהו מיהו ניקנסינהו דלא נימרו שמעתא משמייהו אסיקו לרבי מאיר אחרים ולר' נתן יש אומרים אחוו להו בחלמייהו זילו פייסוהו [לרבן שמעון ב"ג] רבי נתן אזל רבי מאיר לא אזל אמר דברי חלומות לא מעלין ולא מורידין כי אזל רבי נתן אמר ליה רשב"ג נהי דאהני לך קמרא דאבוך למהוי אב ב"ד שויניך נמי נשיא מתני ליה רבי לרבן שמעון בריה אחרים אומרים אילו היה תמורה לא היה קרב אמר לו מי הם הללו שמימיהם אנו שותים ושמותם אין אנו מזכירים אמר ליה בני אדם שבקשו לעקור כבודך וכבוד בית אביך אמר ליה גם אהבתם גם שנאתם גם קנאתם כבר אבדה אמר ליה האויב תמו חרבות לנצח אמר ליה הני מלי היכא דאהנו מעשייהו רבנן לא אהנו מעשייהו וכו' <small><span style="color: gray;">הוריות יג ע"ב</span></small>
<b style="color: gray;">מלבי"ם פירוש המילות</b> האויב, דע אתה האויב, שהגם שתמו חרבות הם הערים שהחרבת לנצח, שלא יבנו עוד ולא תירא שיקומו וינקמו נקמתם ממך, והערים אשר נתשת לא לבד שאבדו, כי גם אבד זכרם שאין זוכר אותם עוד, עד שלא תירא שיקום נין ושאר או גואל הדם לנקום נקמתם, דע כי רק המה אבד זכרם, אבל עוד נמצא גואל דמם, הגואל אשר אין שכחה לפניו, כי.
<b style="color: gray;">מלבי"ם ביאור המילות</b> האויב. ה''א הקריאה, כמו הדור אתם (ירמיה ב'), נתשת. העקירה עם השורש, המה. בא לדיוק רק המה, אבל ה' לעולם ישב :
<h3>{ח}</h3>
וַֽ֭יהוָה לְעוֹלָ֣ם יֵשֵׁ֑ב כּוֹנֵ֖ן לַמִּשְׁפָּ֣ט כִּסְאֽוֹ׃
<b style="color: gray;">רש"י</b> וה' לעולם ישב וגו' . שם שלם וכסא שלם כמו שנאמר כסאו , אבל קודם שימחה כתוב כי יד על כס יה ( שמות יז ) כס חסר ושם חלוק :
<b style="color: gray;">מצודת דוד</b> וה' לעולם ישב . כי ה' חי לעולם וכ''כ ממשלתו וא''כ מי יבנה את אשר הרס הוא :
<b style="color: gray;">מלבי"ם פירוש המילות</b> וה' אשר לעולם ישב, אחר אשר כונן והכין למשפט כסאו, לא יעמוד עוד מכסא משפט, רק לעולם ישב לשפוט משפט כל בריותיו, ולכן הגם שהמה אבד זכרם, הלא ה' אשר לעולם ישב.
<h3>{ט}</h3>
וְה֗וּא יִשְׁפֹּֽט־תֵּבֵ֥ל בְּצֶ֑דֶק יָדִ֥ין לְ֝אֻמִּ֗ים בְּמֵישָׁרִֽים׃
<b style="color: gray;">רש"י</b> והוא ישפט תבל בצדק ידין לאמים במישרים . עד בא הקץ הי' רגיל לשפטם ברחמים לפי מישרים המצווין בהם דן אותם בלילה כשהם ישנים מן העבירות :
<b style="color: gray;">מצודת דוד</b> והוא ישפוט . עד עולם ישפוט אותם בדין והישר והצדק כאשר ראוי להם :
<b style="color: gray;">מלבי"ם פירוש המילות</b> הוא ישפט תבל בצדק, ויריב ריב העשוקים מיד עושקיהם כח, ולא יטה דינם כי ישפוט בצדק ובמישרים, והנה חלק בזה ג' מדרגות, הלאומים ישפוט משפטם וידין דינם, ועפ''ז יעניש את המרגיז הארץ אשר החריב את עריהם :
<b style="color: gray;">מלבי"ם ביאור המילות</b> ישפט תבל בצדק ידין לאומים במישרים, המשפט הוא המשפט הערוך, והדין הוא שמיעת הטענות וחקירת המשפט (כנ''ל פסוק ה'), ויש הבדל בין צדק ובין מישרים, הצדק ישקיף שיהיה המשפט בצדק לא בעול, והיושר לא ישקיף על חקי המשפט כלל רק על היושר ולפנים משורת הדין, הנהגת כלל התבל כבר ערוכים מששת ימי בראשית והוא משפט ערוך ומסודר, וה' ינהיג תבל לפי הצדק ואין עול ואין יוצא מגדר המשפט, והלאומים שהם בעלי בחירה ויתחדש בהם דין לדין לפי המעשה, יכנס עמהם לפנים משורת הדין על פי היושר, ועל פי דין מעשיהם יבטל לפעמים המשפט הקבוע וההנהגה הסדורה להתנהג לפי הישר והטוב, (וע''ל צ''ח ט') :
<h3>{י}</h3>
וִ֘יהִ֤י יְהוָ֣ה מִשְׂגָּ֣ב לַדָּ֑ךְ מִ֝שְׂגָּ֗ב לְעִתּ֥וֹת בַּצָּרָֽה׃
<b style="color: gray;">רש"י</b> ויהי ה' משגב לדך . לשון דכא אילאמינשי''ה בלעז לעתיד כשיכונן למשפט כסאו יהי משגב לישראל שהם דכים : לעתות בצרה . עתים של צרה :
<b style="color: gray;">מצודת דוד</b> משגב לדך . לנשברי לב יהיה למשגב ומתי יהיה למשגב כשיהיה בעולם עת צרה :
<b style="color: gray;">מצודת ציון</b> משגב . חוזק : לדך . מושבר וכתוש כמו דכאי רוח ( לקמן ל''ד ) : לעתות . מלשון עת :
<b style="color: gray;">מלבי"ם פירוש המילות</b> ויהי, (שנית), אל הדך והנדכא לא ימתין עד שיעשו עמו רע רק יהי לו משגב תיכף, ולא יניח כלל להרע לו, וזה בין אם הוא דך ונדכא מצד עצמו, ובין אם הוא חלוש מצד שהעת היא עת צרה, שבזה יושיע לו תיכף מצד הרחמים והחמלה, (שלישית) ליראי ה' ולישראל עמו לא ימתין עד שיהיה עת צרה, כי.
<h3>{יא}</h3>
וְיִבְטְח֣וּ בְ֭ךָ יוֹדְעֵ֣י שְׁמֶ֑ךָ כִּ֤י לֹֽא־עָזַ֖בְתָּ דֹרְשֶׁ֣יךָ יְהוָֽה׃
<b style="color: gray;">מצודת דוד</b> כי לא עזבת . כי יראו אשר לא עזבת דורשך :
<b style="color: gray;">מלבי"ם פירוש המילות</b> יודעי שמך הם יבטחו בך, כי לא עזבת דורשך, אף עזיבה לפי שעה, כי הם מושגחים מאתך תמיד עד שלא יהיה להם עת צרה כלל, ורצה לומר להעמים יעשה משפט, להעניים רחמים, לישראל ויודעי שמו אהבה וחבה כאב את בנו, לכן אתם ישראל יודעי שמו.
<b style="color: gray;">מלבי"ם ביאור המילות</b> יודעי שמך. היא מדרגה גדולה מאוד, שמשיג שם ה' בידיעה ברורה, כמו שכתוב אשגבהו כי ידע שמי, וזה גדול ממה שכתוב שם כי בי חשק, החושק מצפה אל הדבר, והיודע כבר השיג וידע, ואמר ובשמי ה' לא נודעתי להם, שהיא ההנהגה הנסיית התמידיית ליודעי שמו, והוא הבוטח בו תמיד לא לשום אמצעיים. כי לא עזבת דורשיך, והשגחתך דבוקה בהם תמיד :
<h3>{יב}</h3>
זַמְּר֗וּ לַ֭יהוָה יֹשֵׁ֣ב צִיּ֑וֹן הַגִּ֥ידוּ בָ֝עַמִּ֗ים עֲלִֽילוֹתָֽיו׃
<b style="color: gray;">רש"י</b> זמרו לה' יושב ציון . כשיחזיר ישיבתו לציון יזמרו לו כן :
<b style="color: gray;">מצודת דוד</b> יושב ציון . המשרה שכינתו בציון :
<b style="color: gray;">מצודת ציון</b> עלילותיו . מעשיו :
<b style="color: gray;">מלבי"ם פירוש המילות</b> זמרו לה' מצד שהוא יושב ציון ומשגיח שם תמיד השגחה פרטית ואינו עוזב את יודעי שמו, וגם הגידו בעמים עלילותיו איך מתנהג עמהם, אבל יש הבדל בין הנהגתו עם העמים ובין הנהגתו עם יודעי שמו, והוא.
<b style="color: gray;">מלבי"ם ביאור המילות</b> עלילותיו. הם הפעולות היוצאות מתכונות נפשיות כמו רחמים או נקמה, כי מה שדורש דמים הוא מצד הרחמים או הנקמה על דם הנשפך :
<h3>{יג}</h3>
כִּֽי־דֹרֵ֣שׁ דָּ֭מִים אוֹתָ֣ם זָכָ֑ר לֹֽא־שָׁ֝כַ֗ח צַעֲקַ֥ת (עניים) [עֲנָוִֽים]:
<b style="color: gray;">רש"י</b> אותם זכר . את הדמים שנשפכו בישראל :
<b style="color: gray;">מצודת דוד</b> כי דורש דמים . כי הוא דורש לדעת הדם וזכורים הם לפניו עם שאינו ממהר לפרוע :
<b style="color: gray;">מצודת ציון</b> ענוים . שפל הרוח :
<b style="color: gray;">מלבי"ם פירוש המילות</b> כי דורש דמים אותם זכר, רצה לומר אותם את העמים רק דורש דמים זכר, לא זכרם רק מצד שהוא דורש דמים הנשפכים והדם יזכיר אותו לעשות משפט לדם אשר שופך, אבל צעקת ענוים לא שכח כלל, ואינו ממתין עד שיזכירהו דמם הנשפך כי יושיעם תיכף כמ''ש כי לא עזבת דורשיך ה' :
<b style="color: gray;">מלבי"ם ביאור המילות</b> זכר, לא שכח. הזכירה תצויין אחר השכחה ויש לה סבה כמו בכאן על ידי שדורש דמים אבל לא שכח מורה שלא שכח כלל :
<h3>{יד}</h3>
חָֽנְנֵ֬נִי יְהוָ֗ה רְאֵ֣ה עָ֭נְיִי מִשֹּׂנְאָ֑י מְ֝רוֹמְמִ֗י מִשַּׁ֥עֲרֵי מָֽוֶת׃
<b style="color: gray;">רש"י</b> חננני ה' . עתה בגולה : מרוממי . בגאולתך :
<b style="color: gray;">מצודת דוד</b> מרוממי . הלא אתה מעולם מרומם אותי משערי מות :
<b style="color: gray;">מלבי"ם פירוש המילות</b> חננני ה', מתפלל שיצילהו ה' גם מיתר שונאיו המשטימים אותו, אתה ה'! שאתה מרוממי משערי מות שכבר הייתי בסכנה על ידי לבן שהיה כפשע ביני ובין המות והייתי עומד ליכנס בשער המות ואתה הצלתני מידו, אם כן חננני ה' וראה עניי גם מיתר שונאי :
<b style="color: gray;">מלבי"ם ביאור המילות</b> משערי מות. מציין הסכנה שדרך בה נכנסים אל המות, ויגיעו עד שערי מות (לקמן ק''ז) והמות נקרא שערי שאול (ישעיה ל''ח) שבדרכו הולכים אל הקבר :
<h3>{טו}</h3>
לְמַ֥עַן אֲסַפְּרָ֗ה כָּֽל־תְּהִלָּ֫תֶ֥יךָ בְּשַֽׁעֲרֵ֥י בַת־צִיּ֑וֹן אָ֝גִ֗ילָה בִּישׁוּעָתֶֽךָ׃
<b style="color: gray;">מלבי"ם פירוש המילות</b> למען אספרה כל תהלתיך, שעל ידי כן אוכל לספר בפעם אחד כל התהלות באשר עשה לי נסים הרבה (כי כ''ז שעדיין יש לי מעיקים אחרים לא אוכל לספר רק מקצת תהלותיו ונס פרטי), וכן למען אגילה בישועתך, שיש הבדל בין גיל לשמחה, שהגיל מורה ששמח על דבר טוב שהתחדש, ובזה שתעשה לי ישועות חדשות אגיל בגיל חדשה ואודה לך שיר חדש :
<b style="color: gray;">מלבי"ם ביאור המילות</b> אגילה. הגיל מורה תמיד על דבר מתחדש כמ''ש בכ''מ :
<h3>{טז}</h3>
טָבְע֣וּ ג֭וֹיִם בְּשַׁ֣חַת עָשׂ֑וּ בְּרֶֽשֶׁת־ז֥וּ טָ֝מָ֗נוּ נִלְכְּדָ֥ה רַגְלָֽם׃
<b style="color: gray;">רש"י</b> טבעו גוים . זו היא התהלה אשר אספר :
<b style="color: gray;">מצודת דוד</b> בשחת . בהבור אשר עשו :
<b style="color: gray;">מצודת ציון</b> ברשת . פח יקוש :
<b style="color: gray;">מלבי"ם פירוש המילות</b> טבעו חוזר לברר איך היה ענין ישועתו דבר השגחיי לא דבר מקריי, שממה שנטבעו הגוים בשחת אשר עשו, ולא זאת לבד אלא כי גם ברשת אשר טמנו נלכדה רגלם, כי היה דרך הציידים להכין שחת ובור שבו נשחתה החיה, וגם היו מכינים רשת, שעל ידי הרשת נלכדה החיה ליפול אל השחת, והם לא לבד כי בשחת שעשו נטבעו, כי גם הלכידה היה על ידי הרשת שלהם עצמם, רצה לומר בין ההכנה אל ההשחתה בין ההשחתה עצמה הכינו הם לעצמם, מכל זה.
<h3>{יז}</h3>
נ֤וֹדַ֨ע ׀ יְהוָה֮ מִשְׁפָּ֪ט עָ֫שָׂ֥ה בְּפֹ֣עַל כַּ֭פָּיו נוֹקֵ֣שׁ רָשָׁ֑ע הִגָּי֥וֹן סֶֽלָה׃
<b style="color: gray;">רש"י</b> נודע ה' . כל זה מן התהלה נודע ה' לבריות כי שליט הוא ומושל ונוקם לאויביו שהרי משפט עשה בהם יושטיצ''א בלעז : נוקש רשע . נכשל רשע : הגיון . נהגה זאת סלה :
<b style="color: gray;">מצודת דוד</b> נודע ה' . כשעושה משפט אז הוא נודע ומפורסם לכל : נוקש רשע . כאשר הרשע יפול בהמוקש אשר עשה אז עד עולם יחשבו בלב פרסום המקום :
<b style="color: gray;">מצודת ציון</b> נוקש . מל' מוקש : הגיון . ענינו מחשבה כמו והגיון לבי ( לקמן י''ט ) :
<b style="color: gray;">מלבי"ם פירוש המילות</b> נודע ונתברר לכל, כי ה' משפט עשה, {{{א}}} שלא היה נפילתם במקרה רק בהשגחת ה', {{{ב}}} שלא היה דרך עונש לבד רק דרך משפט, שבמדה שמדדו מדד להם במשפט צדק, ויותר מזה על ידי מה שבפועל כפיו נוקש רשע, שבעת הפעולה שפעל ועסק והכין מוקשים בעת ההיא עצמו נוקש ונלכד, על ידי זה הגיון, יהגו ויחשבו כולם כי לא דבר ריק הוא, ויאמינו בהשגחת ה', סלה בזה סיים הענין ומתחיל תפלה ובקשה :
<b style="color: gray;">מלבי"ם ביאור המילות</b> בפועל כפיו. הפעולה מציין עת העסק וזה הבדלו מן המעשה (ישעיה ה'), ורצונו לומר בעת העסק בדבר נו ש בהעסק עצמו, נוקש נפעל כמו נוקש, ויש מפרשים הנו''ן שורש כמו וינקשו מבקשי נפשי, והוא פועל עומד : הגיון. הוא עומק המחשבה והתבוננות באיזה דבר, לשוני יהגה חכמה, והגות לבי תבונות :
<h3>{יח}</h3>
יָשׁ֣וּבוּ רְשָׁעִ֣ים לִשְׁא֑וֹלָה כָּל־גּ֝וֹיִ֗ם שְׁכֵחֵ֥י אֱלֹהִֽים׃
<b style="color: gray;">רש"י</b> לשאולה . אמר רבי נחמי' כל תיבה הצריכה למ''ד בתחלתה הטיל לה ה''א בסופה כגון ( בראשית יב ) מצרימה מדברה התיבון לי' והכתיב ישובו רשעים לשאולה א''ר אבא בר זבדי למדריגה התחתונה של שאול ומהו ישובו לאחר שיצאו מגיהנם ויעמדו בדין ויתחייבו ישובו למדריגה תחתית של גיהנם :
<b style="color: gray;">מצודת דוד</b> ישובו . לפי שהשאול מוכן להם אמר לשון ישובו כאדם ששב אל ביתו המוכן לשבתו :
<b style="color: gray;">מצודת ציון</b> לשאולה . כן יקרא הגיהנם :
<b style="color: gray;">תורה תמימה</b> דתניא ר"א אומר ישובו רשעים לשאולה כל גוים שכחי אלהים ישובו רשעים לשאולה אלו פושעי ישראל כל גוים שכחי אלהים אלו פושעי עובדי כוכבים דברי ר"א וכו' <small><span style="color: gray;">סנהדרין קה ע"א</span></small>
<b style="color: gray;">מלבי"ם פירוש המילות</b> ישובו, מבקש מאת ה', שגם מעתה, הגם שמת לבן היוסר גוים, בכ''ז הרשעים בין אדם לחברו ישובו לשאולה, וימציא להם ה' את ענשם גם עתה, וכן כל גוים שכחי אלהים ישובו לשאולה גם עתה, ומבאר.
<b style="color: gray;">מלבי"ם ביאור המילות</b> רשעים. כולל גם בין אדם לחברו :
<h3>{יט}</h3>
כִּ֤י לֹ֣א לָ֭נֶצַח יִשָּׁכַ֣ח אֶבְי֑וֹן תִּקְוַ֥ת (ענוים) [עֲ֝נִיִּ֗ים] תֹּאבַ֥ד לָעַֽד׃
<b style="color: gray;">רש"י</b> כי לא לנצח ישכח . ישראל האביון מלפקוד עליהם מה ששיעבדו בו , ותקות עניים לא תאבד לעד :
<b style="color: gray;">מצודת דוד</b> כי לא לנצח . ובכך יפרע מן מציריו : תאבד לעד . מלת לא משמשת בשנים כאלו אמר לא תאבד לעד :
<b style="color: gray;">מלבי"ם פירוש המילות</b> כי, והמאמרים מקבילים, ישובו רשעים לשאולה כי לא לנצח ישכח אביון, ובהכרח יעניש ה' את הרשעים המריעים לו, ישובו לשאולה כל גוים שכחי אלהים כי תקות ענוים (לא) תאבד לעד, שה' ימלא מה שהענוים מקוים שתתגלה מלכות ה' וממשלתו להאביד כל השוכחים שמו והכופרים בו, אבל זאת אבקש :
<b style="color: gray;">מלבי"ם ביאור המילות</b> תקות. מלת לא נמשך לשנים :
<h3>{כ}</h3>
קוּמָ֣ה יְ֭הוָה אַל־יָעֹ֣ז אֱנ֑וֹשׁ יִשָּׁפְט֥וּ ג֝וֹיִ֗ם עַל־פָּנֶֽיךָ׃
<b style="color: gray;">רש"י</b> קומה ה' . דוד הי' מתפלל לפני הקב''ה שיקום וימהר לעשות זאת : אל יעז . עמלק לאורך ימים בגדולתו : על פניך . בשביל הכעס שהכעיסוך במקדשך :
<b style="color: gray;">מצודת דוד</b> אל יעוז אנוש . אל יתחזקו אויביך : על פניך . ר''ל בעת כעסך :
<b style="color: gray;">מצודת ציון</b> אנוש . הוא שם משמות האדם ויורה על חולשו שהוא מל' ואנוש הוא ( ירמיה י''ז ) : פניך . כעסך כמו פני ה' ( לקמן ל''ד ) :
<b style="color: gray;">מלבי"ם פירוש המילות</b> קומה ה' שלא תכריתם על ידי בן אדם רק אתה בעצמך קומה להורידם שאולה, אבל אל יעז אנוש שהוא יהיה שבט אפך להכרית גוים, אני מבקש ישפטו גוים, שגם מעתה תעשה בהם משפט על רוע מעשיהם, אבל לא תעשה המשפט על ידי בן אדם רק על פניך בבלי אמצעי, רק שכולם יראו שפניך משגיחים ועושים משפט ברשעים בעצמך.
<h3>{כא}</h3>
שִׁ֘יתָ֤ה יְהוָ֨ה ׀ מוֹרָ֗ה לָ֫הֶ֥ם יֵדְע֥וּ גוֹיִ֑ם אֱנ֖וֹשׁ הֵ֣מָּה סֶּֽלָה׃
<b style="color: gray;">רש"י</b> מורה . מרות ועול ד''א מורה לשון השלכה לשון ירה בים ( שמות טו ) וי''א מורה לשון תער ( סא''א ) : ידעו גוים . שהם אנוש ולא אלהות להיות גבורתם שולטת :
<b style="color: gray;">מצודת דוד</b> שיתה . תשים להם השפלה למען ידעו שהמה לעולם אנוש ולא אל :
<b style="color: gray;">מצודת ציון</b> מורה . השלכה כמו ירה בים ( שמות ט''ו ) :
<b style="color: gray;">תורה תמימה</b> רבא אמר אלו קטני בני רשעי ישראל שמבזבזין דין אביהם לעתיד לבוא אומרים לפניו רבונו של עולם מאחר שאתה עתיד ליפרע מהן למה הקהיתה שיניהם בם אמר ר' אילעא בר יברכיה אלמלא תפלתו של דוד היו כל ישראל מוכרי רבב שנאמר שיתה ה' מורה להם וכו'.<small><span style="color: gray;">סוטה מח ע"ב</span></small>
<b style="color: gray;">מלבי"ם פירוש המילות</b> שיתה ה' מורה להם, שתשית ותכין שה' בעצמו יהיה מורה להם, שלא ייראו מאנוש מרגיז הארץ רק מה' בעצמו, עד כי ידעו גוים אנוש המה, שידעו את שם ה' לירא מפניו, אבל המה אנוש קטן ושפל ומה נחשב הוא שיהיה שבט אפו לשומו מורא אל גוים ופחד אל לאומים :
<b style="color: gray;">מלבי"ם ביאור המילות</b> מורה. כמו מורא, וש הבדל בין יראה ובין מורא, שמורא מציין הדבר שממנו ייראו. אנוש. מורה על ההקטנה והחולשה, ומענין זה אנוש לשברך (ירמיה ל' י''ב) :
<h2>תהילים פרק-י</h2>
<h3>{א}</h3>
לָמָ֣ה יְ֭הוָה תַּעֲמֹ֣ד בְּרָח֑וֹק תַּ֝עְלִ֗ים לְעִתּ֥וֹת בַּצָּרָֽה׃
<b style="color: gray;">רש"י</b> תעלים לעתות בצרה . תעלים עינים לעתות הצרה :
<b style="color: gray;">מצודת דוד</b> תעמוד ברחוק . כאלו תעמוד ברחוק מקום ותעלים עצמך בעת צרה :
<b style="color: gray;">מצודת ציון</b> תעלים . מל' העלמה :
<b style="color: gray;">מלבי"ם פירוש המילות</b> למה, ע''פ המזמור הקודם מתעורר על שאלת מפני מה יש רשע וטוב לו שזה סבה שיעלם מעיני הבריות כי יש אלהים שופטים בארץ, למה ה' תעמוד ברחוק, מצייר כאלו ה' עומד תמיד מרחוק, שנדמה לנו כאילו אינו משים לב להשגיח ממרום שבתו על הנעשה פה בשפל, ורק בעת הצרה שהוא העת אשר יתקרב אל העולם הלז וישפוט בני אדם על רוע מעשיהם, שאז לא יעמוד עוד מרחוק, אבל גם אז אחר שאינו מעניש בעצמו רק על ידי הרשע שהוא שבט אפו, והרשע חושב כי בכח ידו הוא עושה זאת, וכן בני אדם חושבים שהוא מקרה ושלא על פי ה', ואם כן למה תעלים את עצמו גם לעתות בצרה, הגם שאינך אז מרחוק ואתה שופט ומעניש, בכ''ז תסתיר את עצמך בל יראו שאתה הוא העושה זאת, כי.
<b style="color: gray;">מלבי"ם ביאור המילות</b> (א-ב) תעלים. את עצמך, כמו ופרעה הקריב, ולמ''ש יאמר גם כן שמעלים את העתות בצרה בגאות רשע. שידמה שהרשע עושה העת צרה, ובזה הוא יוצא כדינו על העתות, וב' בגאות ב' התוך. ידלק. היא הרדיפה באש חמתו הבוער, יתפשו. אלה שזו חשבו, יתפשו במזימות אלה. וע''כ בא לשון רבים :
<h3>{ב}</h3>
בְּגַאֲוַ֣ת רָ֭שָׁע יִדְלַ֣ק עָנִ֑י יִתָּפְשׂ֓וּ ׀ בִּמְזִמּ֖וֹת ז֣וּ חָשָֽׁבוּ׃
<b style="color: gray;">רש"י</b> ידלק . ירדוף כמו כי דלקת אחרי : יתפשו במזמות זו חשבו . נתפסים הם העניים במזמות שהרשעים חושבים עליהם :
<b style="color: gray;">מצודת דוד</b> בגאות . בעבור רוב גאותו רודף את העני ותופש אותו במחשבתו אשר חשב לתפשו בו :
<b style="color: gray;">מצודת ציון</b> ידלק . ירדוף וכן כי דלקת אחרי ( בראשית ל''א ) : במזמות . ענין מחשבה :
<b style="color: gray;">מלבי"ם פירוש המילות</b> בגאות רשע ידלק עני, נדמה שהרשע רודף אחר העני בגאותו ואינו שליח ה', רק שבכח ידו עושה זאת ובגאותו, (כמ''ש כי אמר בכח ידי עשיתי וכו' ישעיה י'), (וגם יל''פ תעלים בגאות רשע, שלעתות בצרה תעלים את עצמך תחת גאות הרשע אשר ידלק את העני, שמה שכחך הוא המניעו לדלוק את העני ומטה הוא בידי זעמך, זה הוא נעלם ונסתר תחת גאות הרשע, שהנראה בגלוי הוא שהוא עושה כן בכחו ובגאותו) ועפ''ז יתלונן המשורר כי לא כולם יחזו את הנעלם ורובם טועים כי גאות הרשע היא לבדה תעשה חיל ולא יד ה' עשתה זאת, זאת שנית כי יתפשו במזמות זו חשבו, שעל ידי שבני אדם טועים בזה וחושבים בלבבם שהרשע עושה כן מעצמו בגאותו ומסתפקים בהשגחה, על ידי מזימות אלה יתפשו ביד הרשע, כי על ידי שאין מכירים שהוא עונש מה' והעם לא שב עד המכהו על ידי זה ינתנו ביד הרשע לעשות בם כרצונו :
<h3>{ג}</h3>
כִּֽי־הִלֵּ֣ל רָ֭שָׁע עַל־תַּאֲוַ֣ת נַפְשׁ֑וֹ וּבֹצֵ֥עַ בֵּ֝רֵ֗ךְ נִ֘אֵ֥ץ ׀ יְהוָֽה׃
<b style="color: gray;">רש"י</b> כי הלל רשע . מוסב על למה ה' תעמוד ברחוק כי עתה עמלק הרשע מתהלל שמשיג כל תאות נפשו : ובוצע ברך נאץ ה' . והגזלן שבח את עצמו לאמר נאץ ה' ושלום יהיה לי , ברך כמו ברך לשון פעל ותדע שאילו הי' שם דבר הי' הטעם למעלה באות הראשונה והיה נקוד פתח וזה נקוד קמץ קטן וטעמו למטה ברי''ש , ואל תתמה על ברך שלא אמר ברך שהרבה תיבות של רי''ש משמשות כך כגון אויב חרף ה' ( לקמן עד ) ולא נאמר חרף : נאץ . כמו חרף וכן כל ל' ניאוץ כך פתר מנחם :
<b style="color: gray;">מצודת דוד</b> כי הלל רשע . בעבור שהרשע מהלל ומשבח עצמו שהשיג תאותו והגזלן בעת עשותו נאצות אז יתברך בלבבו לאמר שלום יהיה לי כי לא נעשה בו דבר ע''כ מלא לב האדם לעשות רע :
<b style="color: gray;">מצודת ציון</b> הלל . ענין שבח כמו ויהללו אותה ( שם י''ב ) : ובוצע . הגזלן כמו הוי בוצע בצע ( חבקוק ב' ) : נאץ . בזה כמו כי נאצו האנשים את מנחת ה' ( ש''א ב' ) :
<b style="color: gray;">תורה תמימה</b> דתניא ר' אליעזר בן יעקב אומר הרי שגזל סאה של חטין טחנה לשה ואפאה והפריש ממנה חלה כיצד מברך אין זה מברך אלא מנאץ ועל זה נאמר בוצע ברך נאץ ה' וכו'.<small><span style="color: gray;">בבא קמא צד ע"א</span></small>
ר"א בנו של רבי יוסי הגלילי אומר אסור לבצוע וכל הבוצע ה"ז חוטא וכל המברך את הבוצע הרי זה מנאץ ועל זה נאמר בוצע ברך נאץ ה' אלא יקוב הדין את ההר שנאמר כי המשפט לאלהים הוא וכן משה היה אומר יקוב הדין את ההר אבל אהרן אוהב שלום ורודף שלום ומשים שלום בין אדם לחבירו שנאמר תורת אמת היתה בפיהו ועולה לא נמצא בשפתיו בשלום ובמישור הלך אתי ורבים השיב מעון וכו'.<small><span style="color: gray;">סנהדרין ו ע"ב</span></small>
<b style="color: gray;">מלבי"ם פירוש המילות</b> כי הלל רשע על תאות נפשו, ר''ל הרשע מתהלל ומתפאר על תאוותו, כי כל בני אדם תאוותיהם גדולה מכחם והשגתם, שאין לך אדם אשר ישיג מאויו, יש לו מנה מבקש מאתים, עד שאינו יכול להתהלל שהשגתו גדולה מתאותו, כי תאותו תתהלל עליו שהיא גדולה על כח ידו והשגתו, לבד הרשע שהוא משיג יותר ממה שמתאוה עד שהוא יכול להתהלל על תאות נפשו שהשיג יותר מאשר התאוה, ובכל זאת הגם שהוא מצליח כ''כ בוצע ברך נאץ ה', מי שמברך ומשבח את הרשע הבוצע, ר''ל שמקנא א''ע בהצלחת הרשע בזה נאץ את ה' ובזה נחשב לו לעון פלילי כאילו הכעיס את ה', ובמזימות זו חשבו הם נתפסים ביד הרשע ויקבלו ענשם, וא''כ אשאל מדוע.
<b style="color: gray;">מלבי"ם ביאור המילות</b> ובוצע ברך. המברך ומשבח את הבוצע, וכן פירשו חז''ל בסנהדרין :
<h3>{ד}</h3>
רָשָׁ֗ע כְּגֹ֣בַהּ אַ֭פּוֹ בַּל־יִדְרֹ֑שׁ אֵ֥ין אֱ֝לֹהִ֗ים כָּל־מְזִמּוֹתָֽיו׃
<b style="color: gray;">רש"י</b> רשע כגובה אפו . שהוא גבה רוח ומגביה וזוקף פניו ואפו בגבהותו : בל ידרוש . כל מזימותיו אומרות לו בל ידרוש הקב''ה כל מה שאעשה כי אין משפט : אין אלהים . לית דין ולית דיין :
<b style="color: gray;">מצודת דוד</b> כגובה . כאשר גבהה חמתו על מי חושב שאין מי דורש במעשיו וכל מחשבותיו הוא שאין אלהים בעולם לפרוע לו על מעשיו :
<b style="color: gray;">תורה תמימה</b> אמר רבה בר רב הונא כל הכועס אפי' שכינה אינה חשובה כנגדו שנאמר רשע כגובה אפו בל ידרוש אין אלהים כל מזמותיו וכו'.<small><span style="color: gray;">נדרים כב ע"ב</span></small>
<b style="color: gray;">מלבי"ם פירוש המילות</b> רשע כגובה אפו בל ידרוש, למה לא ידרוש ה' להעניש את הרשע אשר כגובה אפו אין אלהים כל מזמותיו, אשר הוא מכחיש מציאות ה' לגמרי, אם ידרוש להעניש את החושב מזימות שהרשע דולק ורודף בגאותו וליחס כח זה אל הרשע עצמו לא אל ההשגחה, וכן ידרוש להעניש את המברך את הבוצע, הלא כ''ש שהיה לו לדרוש להעניש את הרשע עצמו הכופר בכל וכל מזימותיו הוא שאין אלהים, ומדוע לא ידרוש ה' להענישו, ותהי להפך, כי.
<b style="color: gray;">מלבי"ם ביאור המילות</b> כגובה. שיעור הכתוב רשע בל ידרוש כגובה אפו אין אלהים כל מזימותיו, ופי' שלא תדרוש להענישו, כמ''ש אח''כ תדרוש רשעו :
<h3>{ה}</h3>
יָ֘חִ֤ילוּ (דרכו) [דְרָכָ֨יו ׀] בְּכָל־עֵ֗ת מָר֣וֹם מִ֭שְׁפָּטֶיךָ מִנֶּגְדּ֑וֹ כָּל־צ֝וֹרְרָ֗יו יָפִ֥יחַ בָּהֶֽם׃
<b style="color: gray;">רש"י</b> יחילו . יצליחו ודומה לו ( איוב כ ) על כן לא יחיל טובו , וי''מ יחילו כמו ( ש''ב ג ) יחולו על ראש יואב : מרום משפטיך מנגדו . מסולקים ומרוחקי' משפטי יסורין ופורעניו' שלך מנגדו שאינם באים עליו : כל צורריו יפיח בהם . בהפחת רוח הוא מפיח בהם והם נופלים לפניו :
<b style="color: gray;">מצודת דוד</b> יחילו . על שבכל עת יצליח בדרכיו ומשפטיך מסולק ממנו ובהפחה מועטת מאבד את שונאיו :
<b style="color: gray;">מצודת ציון</b> יחילו . יצליחו כמו לא יחיל טובו ( איוב ב' ) :
<b style="color: gray;">תורה תמימה</b> תניא נמי הכי רבי דוסתאי בר' מתון אומר מותר להתגרות ברשעים בעוה"ז וכו' איני והאמר ר' יצחק אם ראית רשע שהשעה משחקת לו אל תתגרה בו שנאמר יחילו דרכיו בכל עת ולא עוד אלא שזוכה בדין שנאמר מרום משפטיך מנגדו ולא עוד אלא שרואה בצריו שנאמר כל צורריו יפיח בהם לא קשיא הא במילי דידיה הא במילי דשמיא וכו':<small><span style="color: gray;">ברכות ז ע"ב</span></small>
<b style="color: gray;">מלבי"ם פירוש המילות</b> יחילו דרכיו בכל עת, שהוא מוצלח בהצלחה למעלה מן הטבע, כי המצליח בדרך הטבע לא יצליח לא בכל הדרכים ולא בכל העתים, ר''ל שלא יצליח רק בדרך אחד אם בחר הדרך שמוכן להצליח בו ע''פ הטבע, ולא בכל העתים רק בעת פרטי המוכן אל ההצלחה לא בעת רעה, אבל הוא יחילו כל דרכיו, שכל האמצעים אשר יבחר יצליחו, וגם יצליח בכל עת, אף בעת רעה, וזה מורה שהצלחתו למעלה מן הטבע וגם מרום משפטיך מנגדו גם בעת שתעשה משפט בעולם ויבוא רעות השגחיית כמו דבר ורעב אין המשפטים נוגעים בו, רק כל צורריו יפיח בהם שהוא משתמש במשפטיך להפיח בהם את צורריו, שיחולו המשפטים בצורריו ובו לא יגע רע :
<b style="color: gray;">מלבי"ם ביאור המילות</b> יחילו. מענין חיל והצלחה, כמו ע''כ לא יחיל טובו (איוב כ'), ויש מפרשים כמו יחולו על ראש יואב, שיבואו ויתכנו דרכיו : יפיח. מענין פח ומוקש, בהם. רצונו לומר במשפטיך ישים פח ללכדם :
<h3>{ו}</h3>
אָמַ֣ר בְּ֭לִבּוֹ בַּל־אֶמּ֑וֹט לְדֹ֥ר וָ֝דֹ֗ר אֲשֶׁ֣ר לֹֽא־בְרָֽע׃
<b style="color: gray;">רש"י</b> לדור ודור אשר לא ברע . לא תבא עלי רעה לדורותי :
<b style="color: gray;">מצודת דוד</b> אמר בלבו . לזאת חושב שלא ינטה לעולם להיות מושפל לארץ : לדור ודור . אף לאחר כמה דורות יצליח ולא יראה ברעה :
<b style="color: gray;">מלבי"ם פירוש המילות</b> אמר, וגם לא תאמר שלבו מלא פחד ואינו בוטח בהצלחתו (כמו שכן היה דעת אליפז שהצלחת הרשע אינה הצלחה מפני שהוא מפחד תמיד מן העונש אשר ישיגהו או שישיג את בניו), כי הוא אמר בלבו בל אמוט והוא בוטח בלבבו שלא תשיגהו רע, וגם בוטח שלא ישיג רע את בניו, כי הוא אומר שלא ימוט לדור ודור אף דורות הבאים אחריו אשר לא ברע, כאילו הוא אינו נכלל כלל ברע הבא לעולם, כי הוא יוצא מן הכלל שעתידים לרעות ומקרי הזמן :
<h3>{ז}</h3>
אָלָ֤ה פִּ֣יהוּ מָ֭לֵא וּמִרְמ֣וֹת וָתֹ֑ךְ תַּ֥חַת לְ֝שׁוֹנ֗וֹ עָמָ֥ל וָאָֽוֶן׃
<b style="color: gray;">רש"י</b> ותוך . ל' מחשבה רעה הלנה בתוכו תמיד :
<b style="color: gray;">מצודת דוד</b> אלה . ממלא פיו בשבועות שוא ומרמה : תחת לשונו . כפל הדבר במ''ש :
<b style="color: gray;">מצודת ציון</b> אלה . שבועה כמו ושמעה קול אלה ( ויקרא ח' ) : ותוך . ענין מרמה הנסתר בתוך הלב :
<b style="color: gray;">מלבי"ם פירוש המילות</b> אלה פיהו מלא, בפיו יקיים דבריו תמיד באלה כאלו את ה' הוא ירא, וידבר מרמות ותוך לרמאות את הבריות, אבל תחת לשונו בפנימותו והנסתר תחת דבריו, הוא עמל ואון, בדבורו יחניף כאלו הוא צדיק וטוב, ובלבו מלא רשע וכחש :
<b style="color: gray;">מלבי"ם ביאור המילות</b> ומרמות ותוך. התוך היא המרמה הצפונה (עיין ירמיה ט' ה'), ומלא. פעל, שממלא פיו באלה. פיהו. לשונו. הפה מציין הדבור החיצוני, והלשון מציין הדבור הפנימי (כנ''ל ה' י') שנצפן בו עמל ואון הפך של אלה ומרמה של הדבור החיצוני :
<h3>{ח}</h3>
יֵשֵׁ֤ב ׀ בְּמַאְרַ֬ב חֲצֵרִ֗ים בַּֽ֭מִּסְתָּרִים יַהֲרֹ֣ג נָקִ֑י עֵ֝ינָ֗יו לְֽחֵלְכָ֥ה יִצְפֹּֽנוּ׃
<b style="color: gray;">רש"י</b> עיניו לחלכה יצפנו . עיניו של עמלק לישראל שהם חילך יארובו : לחלכה . עליך יעזוב חלכה , שניהם במסור' מן מלין המשמשין כה במקום ך' כגון ( שמות ז ) ובכה ובעמך ( משלי ב ) תבונה תנצרכה ( שמות כט ) כל אשר צויתי אתכם ( ש''א א ) הנצבת עמכה למדנו ממסורת שחלכה כמו חילך חיל שלך , ומנחם פתר אותה לחלכה יצפונו וכן יעזוב חלכה כמו ונפל בעצמיו חלכאים ענין נמוכים ומורדים וכה יסוד המלה :
<b style="color: gray;">מצודת דוד</b> ישב . הרשע יושב במארב החצרים ולוכד את הנקי והורגו בסתר : עיניו . עושה עצמו כמסתיר עין מן העני וכאלו אין דעתו עליו לבל יהיה נשמר :
<b style="color: gray;">מצודת ציון</b> לחלכה . ענינו כענין עני וחלוש ודומה לו במקראות שלאחריו : יצפנו . יסתירו כמו יצפון לצדיק ( משלי י''ג ) :
<b style="color: gray;">מלבי"ם פירוש המילות</b> ישב, את האריה שהוא העז שבחיות טורפי טרף לקח למשל לדמות בו את הרשע, רק בהעריכו את מעשיו לפי שני חייו, ישתנה ענינו מן האריה, כי ידוע שהארי בהיותו כפיר ישב בסוכה למו ארב ולא יצא ממעונתו לטרף טרף, עד שבא במעמד האריה שאז יצא למארב חצרים עלי טרפו ובהרשע הוא בהפך, שבילדותו דומה לאריה ויצא עלי טרפו לארוב בשדות וביערים, ועת יגדל שאז יהיה כתפארת אדם לשבת בית (כי בזה יתרון לאדם כמוהו על חיות השדה) אז יתדמה ככפיר אשר יצוד ויטרוף בסוכתו, אולם יתרון לו על האריה שהאריה עת יזקן ויחלש אז ליש אובד מבלי טרף, והרשע גם עת ידכא ישוח בזקנותו עוד יטרף טרף אדם יאכל, וז''ש עת ישב הרשע הזה במארב חצרים ויצא על טרפו בילדותו אז במסתרים יהרג את הנקי אשר עיניו לחלכה יצפנו בעוד שהנקי נושא עיניו אליך ומצפה לחילך וכחך שתעזור לו, בעת ההיא יהרגנו הרשע ובטחונו בה' לא יועיל לו כלל, ואח''כ עת.
<b style="color: gray;">מלבי"ם ביאור המילות</b> חצרים. כפרים פרזים עי' התו''ה (בהר סי' ס''א). יצפנו. שיביט אליך בסתר ומצפון. לחלכה. לכחך :
<h3>{ט}</h3>
יֶאֱרֹ֬ב בַּמִּסְתָּ֨ר ׀ כְּאַרְיֵ֬ה בְסֻכֹּ֗ה יֶ֭אֱרֹב לַחֲט֣וֹף עָנִ֑י יַחְטֹ֥ף עָ֝נִ֗י בְּמָשְׁכ֥וֹ בְרִשְׁתּֽוֹ׃
<b style="color: gray;">מצודת דוד</b> יארוב . במקום נסתר יארוב וכאריה האורב בסוכה כן יארוב לחטוף את העני . במשכו . אמר לשון הנופל בצייד המושך חבל הרשת ללכוד את הבא בה :
<b style="color: gray;">מצודת ציון</b> לחטוף . ענין מהירות הלקיחה כמו וחטפתם לכם ( שופטים כ''א ) :
<b style="color: gray;">תורה תמימה</b> ר' אלעזר ב"ר שמעון אשכח לההוא פרהגונא דקא תפיס גנבי אמר ליה היכי יכלת להו לאו כחיותא מתילי דכתיב בו תרמוש כל חיתו יער איכא דאמרי מהאי קרא קאמר ליה יארב במסתר כאריה בסוכו דלמא שקלת צדיקי ושבקת רשיעי א"ל ומאי אעביד הרמנא דמלכא הוא אמר תא אגמרך היכי תעביד עול בארבע שעי לחנותא כי חזית איניש דקא שתי חמרא וקא נקיט כסא בידיה וקא מנמנם שאול עילויה אי צורבא מרבנן הוא וניים אקדומי קדים לגרסיה אי פועל הוא קדים קא עביד עבידתיה ואי עבידתיה בליליא רדודי רדיד ואי לא גנבא הוא ותפסיה אישתמע מילתא בי מלכא אמרו קריינא דאיגרתא איהו ליהוי פרונקא וכו'<small><span style="color: gray;">בבא מציעא פג ע"ב</span></small>
<b style="color: gray;">מלבי"ם פירוש המילות</b> יארב במסתר כאריה בסכו עת יתחיל לשבת בכבוד בביתו אז ידמה כאריה כשבתו בסוכתו, וטבע האריה בשבתו בסוכתו ואורב על טרפו עת יראה את טרפו ידלג עליו פתאום כארבע וחמש אמות ובפעם הראשון שישיגהו יהיה טרף לשיניו, אמנם אם לא השיגהו בפעם הראשון הגם כי עבר מנהו והלאה לא ישוב עוד לנגוע בו, רק ישוב בכלימה אל מעונו, ובהשקף על טבע זאת השתולה בהאריה, אומר, שהרשע הזה יארב לחטף עני, אמנם לא יקרה לו כמו להאריה שלפעמים ימלט טרפו מידו, כי הוא יחטף עני תמיד במשכו ברשתו ואין נמלט מידו :
<h3>{י}</h3>
(ודכה) [יִדְכֶּ֥ה] יָשֹׁ֑חַ וְנָפַ֥ל בַּ֝עֲצוּמָ֗יו (חלכאים) [חֵ֣יל] [כָּאִֽים]:
<b style="color: gray;">רש"י</b> ידכה ישוח . כך דרך האורב שמדכה ומשפיל ומקטין עצמו כדי שלא יהא ניכר . ונפל בעצומיו חלכאים . חיל נשברים ראיתי במסורה הגדולה חלכאים אחת מחמש עשרה תיבות הכתובות תיבה אחת ונקראות שתי תיבות וכמו בגד דותאמר לאה ( בראשית ל ) אשדת למו ( דברים לג ) מלכם תדכאו עמי ( ישעי' ג ) אף זה חלכאים חיל של נשברים , כאים ל' ונכאה לבב למותת ( לקמן קט ) וא''ת הנו''ן מן השורש יוכיח עליו יען הכאת לב צדיק ( יחזקאל יג ) למדנו הנו''ן של נכאה כנו''ן של נמבזה ( ש''א טו ) ונו''ן של נקלה וכן פתרונו ונפל בעצומיו של רשע זה ברמיזותיו ובקריצותיו לשון הגישו עצמותיכם ( ישעי' מא ) עוצם עיניו ( שם לג ) חיל של עניים , ד''א בעצומיו ע''י גבוריו א''ר סימון אין הרשע הזה מטיל בקלירוס שלו פירוש חיל אלא גבורים כמותו שנאמר ( דניאל ג ) ולגוברין גברי חיל די בחילי' אמר לכפתה לשדרך מישך ועבד נגו ומנחם פתר חלכאים כמו דל וחלך והכף יסוד בתיבה :
<b style="color: gray;">מצודת דוד</b> ידכה ישוח . מראה עצמו כתוש וכפוף לבל ירגישו בו אבל מפיל בכחו הרב את העניים :
<b style="color: gray;">מצודת ציון</b> ידכה . ענין כתיתה : ישוח . מלשון שיחה וכפיפה כמו שחה לעפר ( לקמן מ''ד ) : בעצומיו . בחזקו כמו ועצם כחו ( דניאל ח' ) :
<b style="color: gray;">מלבי"ם פירוש המילות</b> ידכה, וגם בעת אשר ידכא וישוח, שהוא בעת זקנותו שילך שחוח מרוב ימים, בכל זאת ונפל בעצומיו חיל נדכאים, ועצומים כל הרוגיו, עד שיזיק לבני אדם בשלשה חלקי ימי חייו, בימי העליה והעמידה והירידה :
<b style="color: gray;">מלבי"ם ביאור המילות</b> חלכאים. חיל נכאים ומוכים, כמו נכאו מן הארץ (איוב ל'), ונפל הנו''ן :
<h3>{יא}</h3>
אָמַ֣ר בְּ֭לִבּוֹ שָׁ֣כַֽח אֵ֑ל הִסְתִּ֥יר פָּ֝נָ֗יו בַּל־רָאָ֥ה לָנֶֽצַח׃
<b style="color: gray;">מצודת דוד</b> אמר . כ''ז הוא על כי חושב או האל שכח מעשיו או שאינו משגיח בהם :
<b style="color: gray;">מלבי"ם פירוש המילות</b> אמר בלבו, תחלה יאמר הרשע בלבו שכח אל, שהגם שהאל רואה ומשגיח הוא שוכח מלהעניש תיכף וע''כ אין נעשה פתגם מעשה הרעה מהרה, אח''כ פוקר יותר ויאמר שהאל הסתיר פניו ואינו משגיח בשפלים כי על השמים כבודו, ואח''כ פוקר יותר ויאמר שהאל בל ראה לנצח, שהראיה והידיעה נמנעים בחקו כפי טענות הפילוסופים שהביא במורה [ח''ג] שכפרו בידיעת ה' לגמרי, ויצייר שהרשע הולך מדחי אל דחי בשלשה עתותי חייו הנ''ל עד שבסוף ימיו יכחיש גם ידיעת ה' ויאמר לא יראה יה ולא יבין אלהי יעקב :
<h3>{יב}</h3>
קוּמָ֤ה יְהוָ֗ה אֵ֭ל נְשָׂ֣א יָדֶ֑ךָ אַל־תִּשְׁכַּ֥ח (עניים) [עֲנָוִֽים]:
<b style="color: gray;">מצודת דוד</b> קומה . לזה קום והרם ידך עליו להכותו ואל תשכח העניים הנלכדים בידו :
<b style="color: gray;">מלבי"ם פירוש המילות</b> קומה ה', מבקש, אתה ה' קומה להושיע, אתה אל נשא ידך להראות גבורתך, ומפרש קומה ה' [שהוא שיקום ברחמיו להושיע] כי ראוי שאל תשכח ענוים העשוקים ואין להם מנחם, אל נשא ידך [שהוא להראות גבורתו] מצד כי :
<h3>{יג}</h3>
עַל־מֶ֤ה ׀ נִאֵ֖ץ רָשָׁ֥ע ׀ אֱלֹהִ֑ים אָמַ֥ר בְּ֝לִבּ֗וֹ לֹ֣א תִּדְרֹֽשׁ׃
<b style="color: gray;">רש"י</b> על מה נאץ רשע . להקב''ה לפי שאמר בלבו לא תדרוש :
<b style="color: gray;">מצודת דוד</b> על מה . בעבור מה מלאה לב הרשע לנאץ את אלהים כי חושב בלבו שאינך דורש מעשיו :
<b style="color: gray;">מלבי"ם פירוש המילות</b> על מה נאץ רשע אלהים למה יאמר שאין יכולת בידך, או למה יאמר בלבו לא תדרוש שיכפור שאינך יודע ומשגיח, והלא באמת אתה משגיח וגם היכולת בידך, כי.
<h3>{יד}</h3>
רָאִ֡תָה כִּֽי־אַתָּ֤ה ׀ עָ֘מָ֤ל וָכַ֨עַס ׀ תַּבִּיט֮ לָתֵ֪ת בְּיָ֫דֶ֥ךָ עָ֭לֶיךָ יַעֲזֹ֣ב חֵלֶ֑כָה יָ֝ת֗וֹם אַתָּ֤ה ׀ הָיִ֬יתָ עוֹזֵֽר׃
<b style="color: gray;">רש"י</b> ראתה . מה שהוא עושה ואתה מחריש : כי אתה . כן דרכך שתביט עמל וכעס : לתת בידך . בכחך אתה נותן יד לרשעים להצליח ברשעם : עליך יעזוב חלכה . ישראל עמך שהם חילך הם עוזבים עליך את המשא שתעשה דין ברשעים , ומנחם פתר יעזוב ל' עזרה כמו ( שמות כג ) עזוב תעזוב עמו , ומנחם פתר חלכה ל' דל וחלך וכ' יסוד בתיבה . יתום אתה היית עוזר . בימים ראשונים :
<b style="color: gray;">מצודת דוד</b> ראיתה . אבל באמת ראית מעשיו כי מעולם רואה אתה העמל והכעס מה שהרשע עושה : לתת בידך . ובידך לתת לאיש כדרכיו ולכן יעזוב העני בטחונו מכל אדם וישען עליך כי מעולם אתה עוזר ליתום אשר חלפה עזרתו :
<b style="color: gray;">מלבי"ם פירוש המילות</b> ראיתה, הלא אתה משגיח ורואה מעשה הרשע כי אתה עמל וכעס תביט, שלא לבד שתראה מעשה הרשע כי גם תביט על מחשבתו, בין העמל שהיא מחשבתו הרעה ובין הכעס מה שמכוין להכעיסך, וגם יש לך יכולת כי לתת בידך, יש בידך הכח לתת לו גמולו, ולא תאמר שתניח עונשו אל שלוחך שהטבע תענישהו כרוב העונשים האלהיים שיבאו ע''י אמצעיים טבעיים, כי עליך יעזב חלכה יתום אתה היית עוזר, היתום אשר אתה היית עוזר לו מעולם בהשגחה מיוחדת למעלה מן הטבע יעזב חלכה עליך, שאתה בעצמך תעזר לו לא ע''י החיל שלך, [מדמה את ישראל כיתום שגדלהו המלך והיה נותן לו צרכיו בעצמו, שחיל המלך ומשרתיו לא יתעסקו בצרכיו אחר שיודעים שהמלך בעצמו מתעסק בעניניו], ולכן
<b style="color: gray;">מלבי"ם ביאור המילות</b> עמל. מציין תמיד התכונה הרעה : עליך יעזב. כמו ויטוש את הצאן על שומר (שמואל א' י''ז) : חלכה. החיל שלך יעזבו את היתום עליך :
<h3>{טו}</h3>
שְׁ֭בֹר זְר֣וֹעַ רָשָׁ֑ע וָ֝רָ֗ע תִּֽדְרוֹשׁ־רִשְׁע֥וֹ בַל־תִּמְצָֽא׃
<b style="color: gray;">רש"י</b> שבור זרוע . של עמלק הרשע : ורע תדרוש רשעו בל תמצא . פושעי ישראל כשרואין את הרשעים מצליחין לבם נושאם להרשיע אבל משתשבר את זרוע הרשעים אם באת לדרוש רשעם של רשעי ישראל לא תמצאנו :
<b style="color: gray;">מצודת דוד</b> שבור . לזה שבור חוזק הרשע למען יבין כי יש אלהים שופטים : ורע . ואז אף הרגיל לעשות רע כשתדרוש רשעו לא תמצא כי יחזור למוטב כשיראה שאתה עושה דין ברשעים :
<b style="color: gray;">תורה תמימה</b> ומה ראו לומר ברכת השנים בתשיעית אמר רבי אלכסנדרי כנגד מפקיעי שערים דכתיב שבור זרוע רשע ודוד כי אמרה בתשיעית אמרה וכו'.<small><span style="color: gray;">מגילה יז ע"ב</span></small>
<b style="color: gray;">מלבי"ם פירוש המילות</b> שבור זרוע רשע אתה בעצמך ותדרוש רשעו של הרע למען בל תמצא, תכלית דרישתך לחקור מעשה הרשע להענישו יהיה כדי לבל תמצא את הרע, למען יתמו חטאים והרשעים ישובו בתשובה :
<h3>{טז}</h3>
יְהוָ֣ה מֶ֭לֶךְ עוֹלָ֣ם וָעֶ֑ד אָבְד֥וּ ג֝וֹיִ֗ם מֵֽאַרְצֽוֹ׃
<b style="color: gray;">רש"י</b> ה' מלך עולם ועד . מאחר שיאבדו גוים מארצו :
<b style="color: gray;">מצודת דוד</b> ה' מלך וגו' . הלא מלכותך לעולם וככוחך אז כוחך עתה והלא אבדו גוים מארצו בעבור מעשיהם הרעים לזה עשה כן לאבד הרשעים :
<b style="color: gray;">מלבי"ם פירוש המילות</b> ה' מלך, ר''ל ה' אינו דומה כמלך ב''ו שאם חטאו נגדו כל בני המדינה א''א שיהרוג את כולם שאז לא יהיה מלך כי אין מלך בלא עם, אבל מלכות ה' אינו תלוי מן העם, כי ה' מלך עולם, מלכותו נצחי ולא תשתנה, אף אם אבדו גוים מארצו כי אין מלכותו מצד העם כי היא תלויה בו בעצמו :
<h3>{יז}</h3>
תַּאֲוַ֬ת עֲנָוִ֣ים שָׁמַ֣עְתָּ יְהוָ֑ה תָּכִ֥ין לִ֝בָּ֗ם תַּקְשִׁ֥יב אָזְנֶֽךָ׃
<b style="color: gray;">מצודת דוד</b> תאות . הלא מעולם שמעת למלאות תאות ענוים לכן גם עתה כשלבם נכון להתפלל בכוונת הלב שמע אליהם ומלא תאותם :
<b style="color: gray;">תורה תמימה</b> ת"ר המתפלל צריך שיכוין את לבו לשמים אבא שאול אומר סימן לדבר תכין לבם תקשיב אזנך וכו'.<small><span style="color: gray;">ברכות לא ע"א</span></small>
<b style="color: gray;">מלבי"ם פירוש המילות</b> תאות, עפ''ז סיים בקשתו שישמע ה' תאות ענוים, ולא לבד שישמע בעת שדברו זה בפיהם, כי גם תכין לבם, בעת שהתאוה תכין את לבם, ויעלו ציורי תאוה זו על הלב, שלבם יתחיל לחשוב ולהתאוות לזה הגם שלא הוציאוהו בשפתם, תקשיב אזנך, למלאות תאותם, ומהו התאוה הזאת?
<b style="color: gray;">מלבי"ם ביאור המילות</b> תכין. נסתר לנקבה, התאוה תכין את לבם. והקשבה מוסיף על השמיעה שקושב מרחוק כמ''ש (ישעיה א' י' ובכ''מ) :
<h3>{יח}</h3>
לִשְׁפֹּ֥ט יָת֗וֹם וָ֫דָ֥ךְ בַּל־יוֹסִ֥יף ע֑וֹד לַעֲרֹ֥ץ אֱ֝נ֗וֹשׁ מִן־הָאָֽרֶץ׃
<b style="color: gray;">רש"י</b> לשפוט יתום . לעשות משפטם של ישראל היתומים ודכים : בל יוסיף עוד . עמלק . לערץ אנוש . לכתת ולשבר את האנושים וחולים :
<b style="color: gray;">מצודת דוד</b> לשפוט . לקחת משפטים מיד עושקיהם : בל יוסיף . ולא יוסיף עוד העושק לערוץ ולהכאיב לבני אדם כאשר יראה כי שלם תשלם :
<b style="color: gray;">מצודת ציון</b> ודך . כחוש ומעונה : לערוץ . לשבור כמו אל תערוץ ( יהושע א' ) :
<b style="color: gray;">מלבי"ם פירוש המילות</b> לשפט יתום ודך שאתה תעשה משפט יתום ודל מיד העריצים העושקים אותו, זאת שנית בל יוסיף עוד לערץ ולהתחזק אנוש מן הארץ, שלא ימצא עוד אנוש אשר יתחזק בעריצות מכל הארץ למשול ולכבוש כל הארץ, רק יהיה המשפט ע''י הקב''ה בעצמו עד שכולם יכירו השגחתו.
<b style="color: gray;">מלבי"ם ביאור המילות</b> לערוץ. גבורה מופלגת, גבור עריץ (ירמיה כ''א) ומלת מן על היתרון, כמו הגדול מאחיו, שלא ישים אנוש אחד עריץ יותר מכל הארץ :
<h2>תהילים פרק-יא</h2>
<h3>{א}</h3>
לַמְנַצֵּ֗חַ לְדָ֫וִ֥ד בַּֽיהוָ֨ה ׀ חָסִ֗יתִי אֵ֭יךְ תֹּאמְר֣וּ לְנַפְשִׁ֑י (נודו) [נ֝֗וּדִי] הַרְכֶ֥ם צִפּֽוֹר׃
<b style="color: gray;">רש"י</b> איך תאמרו לנפשי נודי וגו' . זהו דוגמת כי גרשוני היום מהסתפח בנחלת ה' ( ש''א כו ) שגרשוהו מארץ לחוצה לארץ וכאן הוא אומר בה' חסיתי , שיחזירני להסתפח בנחלתי איך תאמרו אתם טורדים לנפשי נודי הרכם עבור הר שלכם אתה צפור הנודד שכל אדם המיטלטל נמשל לצפור הנודדת מן קינה כדכתי' כצפור נודדת מן קינה כן איש נודד ממקומו ( משלי כז ) שנדד קינך שטרדנוך מכל ההר כצפור הנודדת , נודו כתיב שהוא נדרש אף בישראל שהאומות אומרים להם כן :
<b style="color: gray;">מצודת דוד</b> לנפשי . איך תאמרו על נפשי הר שלכם הוא נד כצפור ר''ל מלך ישראל הוא נד מפני שאול כצפור הזה הנודד וסופו לפול ברשת וכן יהיה סופו ליפול ביד שאול ואמר איך תאמרו כן הלא בה' חסיתי וכל יכול להצילני :
<b style="color: gray;">מלבי"ם פירוש המילות</b> למנצח, במזמור זה יתוכח את בני דורו אשר טענו על אמונת ההשגחה ממה שהרשע מכתיר את הצדיק וה' לא יעשה משפט, ותשובתו, שבזה יבחן את בני אדם, שאם היה מעניש את הרשע תיכף לא היה מקום לבחירה ולשכר ועונש, והיו כולם עובדים את ה' מיראת העונש, אבל ע''י שהעלים את השגחתו, בזה יבחנו הצדיקים העובדים את ה' באמת ובזה יגדל שכרם. בה' חסיתי, אנכי חוסה בה' בהשגחתו הפרטית, ואתם איך תאמרו לנפשי כי נודי הרכם, פי' הנוד שלי שאני נע ונד על הרכם ונרדף מפני אויבי, הוא דומה כמו [נוד צפור שהוא מקריי בלתי השגחיי ושכן נדידה שלי הוא במקרה לא בהשגחה, ואתם מביאים ראיה לזה שאין ה' משגיח :
<b style="color: gray;">מלבי"ם ביאור המילות</b> נודי. שם, נוד שלי על הרכם, כנוד צפור :
<h3>{ב}</h3>
כִּ֤י הִנֵּ֪ה הָרְשָׁעִ֡ים יִדְרְכ֬וּן קֶ֗שֶׁת כּוֹנְנ֣וּ חִצָּ֣ם עַל־יֶ֑תֶר לִיר֥וֹת בְּמוֹ־אֹ֝֗פֶל לְיִשְׁרֵי־לֵֽב׃
<b style="color: gray;">רש"י</b> כי הנה הרשעים . דואג ודלטורי הדור המטילין איבה ביני ובין שאול : ידרכון . לשון דריכה נופל בקשת שכשהוא חזק צריך ליתן רגלו עליו כשרוצה לנטותו : קשת . לשונם ידרכו קשתם שקר : כוננו חצם על יתר . הקשת קורד''א דאר''ק בלעז : לירות . אהגיט''ר בלעז : במו אפל . במסתר : לישרי לב . דוד וכהני נוב :
<b style="color: gray;">מצודת דוד</b> כי הנה . ר''ל ואם תחשובו שעזבני ה' בעבור עון הריגת כהני נוב כי הלא הנה הרשעים דרכו קשת וכו' והוא משל הלה''ר שאמר דואג לשאול על כהני נוב : לירות . את החצים : במו אופל . ר''ל בהסתר : לישרי לב . על כהני נוב :
<b style="color: gray;">מצודת ציון</b> יתר . חבל הקשת כמו שבעה יתרים ( שופטים י''ז ) : לירות . להשליך כמו ירה בים ( שמות ט''ו ) : במו . כמו בתוך : אופל . חשך :
<b style="color: gray;">תורה תמימה</b> חזקיה הוה דריש בחד סר רבוותא כי אתא סנחריב וצר עלה דירושלים כתב שבנא פתקא שדא בגירא שבנא וסיעתו השלימו חזקיה וסיעתו לא השלימו שנאמר כי הנה הרשעים ידרכון קשת כוננו חצם על יתר הוה קא מסתפי חזקיה אמר דילמא חס ושלום נטיה דעתיה דקוב"ה בתר רובא כיון דרובא מימסרי אינהו נמי מימסרי וכו'<small><span style="color: gray;">סנהדרין כו ע"א</span></small>
<b style="color: gray;">מלבי"ם פירוש המילות</b> כי הנה הרשעים ידרכון קשת, וגם כוננו את חציהם על יתר לירות לישרי לב במו אפל, שאורבים על הישרים באופל להכותם נפש, וחציהם מכוננים, וגם יצליחו במעשיהם :
<h3>{ג}</h3>
כִּ֣י הַ֭שָּׁתוֹת יֵֽהָרֵס֑וּן צַ֝דִּ֗יק מַה־פָּעָֽל׃
<b style="color: gray;">רש"י</b> כי השתות יהרסון . על ידכם נהרגו כהני ה' הצדיקים שהם שתות של עולם : צדיק מה פעל . דוד שלא חטא מה פעל בכל זאת אתם תשאו עון ולא אני :
<b style="color: gray;">מצודת דוד</b> כי השתות . הרשעים הללו הרסו יסוד העולם הם כהני נוב צדיקי יסודי עולם צדיק מה פעל . על עצמו אמר דוד הלא אני צדיק בזה ומה פעלתי אני הלא לא עשיתי מאומה :
<b style="color: gray;">מצודת ציון</b> השתות . היסודות כמו והיו שתותיה מדוכאים ( ישעיה י''ט ) :
<b style="color: gray;">תורה תמימה</b> אמר רבי אלעזר שבנא בעל הנאה היה כתיב הכא לך בא אל הסוכן הזה וכתיב התם ותהי לו סוכנת (ואומר) כי השתות יהרסון וכו'.<small><span style="color: gray;">סנהדרין כו ע"א</span></small>
<b style="color: gray;">מלבי"ם פירוש המילות</b> כי השתות יהרסון, שמהרסין יסודות העולם, שמאבדים צדיקים יסודי עולם ומחריבים יסודי הקיבוץ המדיני ושלומם, ובכל זאת, צדיק מה פעל, אחר שה' הוא הצדיק היה ראוי שיפעל פעולה השגחיית לענוש את הרשעים ולהגן על הצדיקים, שזה ראוי שיפעל מצד הצדק והמשפט, ומדוע לא פעל מאומה. ? ע''כ שאינו משגיח, (וזה כטענות איוב שטען כן להכחיש את ההשגחה), זאת טענת בני דורו, מתחיל להשיב על טענותיהם.
<b style="color: gray;">מלבי"ם ביאור המילות</b> השתות. היסודות :
<h3>{ד}</h3>
יְהוָ֤ה ׀ בְּֽהֵ֘יכַ֤ל קָדְשׁ֗וֹ יְהוָה֮ בַּשָּׁמַ֪יִם כִּ֫סְא֥וֹ עֵינָ֥יו יֶחֱז֑וּ עַפְעַפָּ֥יו יִ֝בְחֲנ֗וּ בְּנֵ֣י אָדָֽם׃
<b style="color: gray;">רש"י</b> ה' בהיכל קדשו . הרואה ובוחן מעשיהם ואע''פ שבשמים כסאו גבוה עיניו יחזו אתכם בארץ :
<b style="color: gray;">מצודת דוד</b> וה' בהיכל וגו' . אף שה' מגביה לשבת בהיכל קדשו אשר בשמים עכ''ז משפיל עיניו לראות בארץ לבחון מעשה בני אדם ויודע הוא בשלמי הרעה :
<b style="color: gray;">מצודת ציון</b> עפעפיו . כן יקרא אישון העין :
<b style="color: gray;">מלבי"ם פירוש המילות</b> ה', דלתות הכתוב מקבילות, [ה' בהיכל קדשו עיניו יחזו [בני אדם , ה' בשמים כסאו עפעפיו יבחנו בני אדם, ר''ל שאנחנו רואים שהשגחת ה' בעולמו ושכרו ועונשו, היא לפעמים גלויה ופעמים צפונה, שמצד אחד יראה המשכיל ויצייר לעצמו שה' יושב בהיכל קדשו בבהמ''ק למטה, כמלך היושב בין בני עמו שופט ודן ומשגיח על מעשיהם, ובצד אחר יתדמה אל ההמון כי בשמים כסאו, שסלק השגחתו מן הארץ וישם כסא הנהגתו בשמים, כאלו מסר ההנהגה אל השמים והמערכת שעל ידם מנהיג עולמו לא ע''י ההשגחה, ומבאר שבאמת ה' הוא בהיכל קדשו ועיניו יחזו וישגיחו השגחה פרטית, ומה שנראה מצד אחר כי בשמים כסאו ושהוא מעצים את עיניו ובלתי משגיח, הוא מפני כי עפעפיו יבחנו בני אדם, [העפעפים הם הסוגרים את העינים, והוא ציון אל סילוק ההשגחה שאז דומה כאילו עיניו סגורים ע''י העפעפים לבל יראה את הנעשה בארץ] מה שמעצים עיניו מלהשגיח, הוא כי עי''ז יבחנו בני אדם ויצא לאור מעשה הצדיקים אם עובדים לשמו, ועי''כ מלא לב הרשעים לעשות רע, ומפרש.
<b style="color: gray;">מלבי"ם ביאור המילות</b> עיניו, עפעפיו. העפעף סוגר את העין, עמ''ש (ירמיה ט' י''ז) :
<h3>{ה}</h3>
יְהוָה֮ צַדִּ֪יק יִ֫בְחָ֥ן וְ֭רָשָׁע וְאֹהֵ֣ב חָמָ֑ס שָֽׂנְאָ֥ה נַפְשֽׁוֹ׃
<b style="color: gray;">רש"י</b> ה' צדיק יבחן . ואם מפני שאני לוקה ונרדף על ידכם אתם מתהללים לאמר אלהים עזבו ( לקמן עא ) לא כן הוא אך כן מדתו של הקב''ה לייסר ולנסות הצדיקים ולא את הרשעים , הפשתני הזה כל זמן שיודע שפשתנו יפה הוא מקיש עליה וכשאינו יפה הוא ממעט בכתישה לפי שמתנתקת : שנאה נפשו . ומצניע לו את גמול עונותיו לעולם ארוך ואז ימטר עליהם בגיהנם :
<b style="color: gray;">מצודת דוד</b> צדיק יבחן . מה שאני נרדף משאול לא הוא בעבור העון רק כן דרך ה' להבחין את הצדיק ביסורים אם יעמוד בצדקתו להטיב אחריתו ולא משנאתו אותו מייסרו : ורשע . אבל את הרשע ישנא עם כי חדל הוא מן היסורים :
<b style="color: gray;">מלבי"ם פירוש המילות</b> ה' צדיק יבחן ה' מעלים השגחתו שעי''כ יבחן את הצדיק אם עובדו מאהבה מבלי פניה חיצונית, שע''י שהצדיק נרדף מן הרשע ובכ''ז לא מט מצדקתו יבחן שעובד מאהבה, והגם שע''י שהשגחת ה' נעלמת עי''כ מלא לב בני אדם לעשות רע, את הרשע והאוהב חמס שנאה נפשו, וע''כ מניחו ברשעתו ואינו מעניש אותו עד שיתמלא סאתו, ואז.
<h3>{ו}</h3>
יַמְטֵ֥ר עַל־רְשָׁעִ֗ים פַּ֫חִ֥ים אֵ֣שׁ וְ֭גָפְרִית וְר֥וּחַ זִלְעָפ֗וֹת מְנָ֣ת כּוֹסָֽם׃
<b style="color: gray;">רש"י</b> פחים . ל' פחמים : זלעפות . לשון שריפה ומנחם פתר אותו לשון שער קטב וכן ( איכה ה ) מפני זלעפות רעב ( לקמן קיט ) זלעפה אחזתני כלומר שערו שער ( סא''א ) :
<b style="color: gray;">מצודת דוד</b> ימטר . כי סוף הדבר יקבל גמולו משלם כי הרבה רשתות כמטר ירדו עליו מן השמים וילכד בהם : מנת כוסם . המנה למלאות כוסם יהיה מרוח זלעפות ר''ל פורעניות רב יביא עליהם :
<b style="color: gray;">מצודת ציון</b> פחים . רשתות כמו מפח יקוש ( לקמן צ''א ) : זלעפות . רעדה כמו זלעפה אחזתני ( לקמן קי''ט ) : מנת . חלק ומתנה כמו והיה לך למנה ( שמות כ''ט ) :
<b style="color: gray;">מלבי"ם פירוש המילות</b> ימטר על רשעים פחים אש וגפרית והעונש הזה יהיה מנת כוסם, המנה שהכינו הם לעצמם, ר''ל שאם היתה ההשגחה גלויה והיה מענישו תכף היה מתירא מלהרשיע ואין כאן בחינה להרשע, {{{ב}}} שלא היה יכול להענישו בעונש גדול פחים אש וגפרית, לכן מאריך לו עד שיתמלא סאתו ויאבידנו אם בעוה''ז או שר''ל פחים אש וגפרית בגיהנם, כמ''ש ומשלם לשונאיו אל פניו להאבידו :
<b style="color: gray;">מלבי"ם ביאור המילות</b> פחים. כמו פחם לגחלים (משלי כ''ו), מנת כוסם. המנה שהכינו להם על פי מעשיהם, כמו תכסו על השה, במכסת נפשות :
<h3>{ז}</h3>
כִּֽי־צַדִּ֣יק יְ֭הוָה צְדָק֣וֹת אָהֵ֑ב יָ֝שָׁ֗ר יֶחֱז֥וּ פָנֵֽימוֹ׃
<b style="color: gray;">רש"י</b> כי צדיק ה' צדקות אהב . וירחם על הצדיק ואוהב אותם שפנימו יחזו ישר : ישר יחזו פנימו . מוסב על צדיק ה' צדקות אהב ואותם אשר ישר יחזו פנימו , ורבותינו פתרו הרשעים ידרכון קשת על שבנא וסייעתו ופתרו לישרי לב על חזקיהו וסיעתו , כי השתות יהרסון אם השתות נהרסו על ידם צדיקו של עולם מה פעל ואין סדר המקראות נופל על המדרש :
<b style="color: gray;">מצודת דוד</b> צדקות . איש צדקות יאהב ולא יעזבו ביד אויביו : ישר . איש ישר יראה פני ה' והוא ענין משל ממלך שאת אשר יאהב הוא מרואי פניו :
<b style="color: gray;">מלבי"ם פירוש המילות</b> כי, מבאר איך יבחן בזה את הצדיק, שאם היתה הנהגת ההשגחה גלויה והיה משלם שכר הצדיק תיכף, הי' פונה בעשותו הצדק בעבור השכר וגמול, אבל ה' צדיק הוא אוהב צדקות בתנאי אם הצדקות ישר יחזו פנימו אם הצדקות יביטו ישר נוכח פני ה', היינו אם מטרת הצדקות וכוונתם הוא לשם ה' בלבד, לא כן אם עושה הצדקות בעבור שכר וגמול, שאז לא יפנו לה' בדרך ישר רק יחזו אלי, בדרך עקלתון, שעיניו יחזו אל השכר שיקבל, ודרך פניה זאת יחזה אל ה' לעשות מצותיו, וצדקות כאלה לא יאהב ה', ולכן מעלים מאתו שכר העבודה וימצאוהו רעות וצרות ובזה יבחן שעשה צדקות רק לשם ה' ואליו היתה פנייתו בדרך ישר :
<b style="color: gray;">מלבי"ם ביאור המילות</b> יחזו. הצדקות יחזו פניו ישר, ופנימו כמו פניו, כמו יסכון עלימו משכיל (איוב כ''ב) כמו עליו :
<h2>תהילים פרק-יב</h2>
<h3>{א}</h3>
לַמְנַצֵּ֥חַ עַֽל־הַשְּׁמִינִ֗ית מִזְמ֥וֹר לְדָוִֽד׃
<b style="color: gray;">רש"י</b> על השמינית . כנור של שמונה נימין :
<b style="color: gray;">תורה תמימה</b> ובשעה שנכנס דוד לבית המרחץ וראה עצמו עומד ערום אמר אוי לי שאעמוד ערום בלא מצוה וכיון שנזכר במילה שבבשרו נתיישבה דעתו לאחר שיצא אמר עליה שירה שנאמר למנצח על השמינית מזמור לדוד על מילה שניתנה בשמיני וכו'.<small><span style="color: gray;">מנחות מג ע"ב</span></small>
<b style="color: gray;">מלבי"ם פירוש המילות</b> למנצח, כנגד בעלי לשון בזמנו אשר דברו עתק נגד ה' ודרשו פלסתר בתורתו, ואשר דברו לה''ר בין איש לרעהו :
<h3>{ב}</h3>
הוֹשִׁ֣יעָה יְ֭הוָה כִּי־גָמַ֣ר חָסִ֑יד כִּי־פַ֥סּוּ אֱ֝מוּנִ֗ים מִבְּנֵ֥י אָדָֽם׃
<b style="color: gray;">רש"י</b> גמר . כלה . פסו . פיילירינ''ט בלעז כמו אפסו וכן פתר מנחם : כי פסו אמונים מבני אדם . הכל משקרים בי ומרגלים את המקומות אשר אנכי מתחבא שם ומגידים לשאול הלא דוד מסתתר עמנו ( לקמן נד ) :
<b style="color: gray;">מצודת דוד</b> הושיעה ה' . להנצל מיד שאול : כי גמר חסיד . כלה חסיד מן העולם ולא ימצא מי למחות ביד שאול וללמוד עלי זכות בפניו : פסו . כלו אנשי אמונה וידברו עלי כזב בפני שאול :
<b style="color: gray;">מצודת ציון</b> פסו . אפסו וכלו :
<b style="color: gray;">תורה תמימה</b> מתני' משבטלה סנהדרין בטל השיר מבית המשתאות שנאמר בשיר לא ישתו יין וגו' משמתו נביאים הראשונים בטלו אורים ותומים משחרב בהמ"ק בטל השמיר ונופת צופים ופסקו אנשי אמנה מישראל שנאמר הושיעה ה' כי גמר חסיד וגו'<small><span style="color: gray;">סוטה מח ע"א</span></small>
<b style="color: gray;">מלבי"ם פירוש המילות</b> כי גמר חסיד שהיו עושים חסד בדבר שלא הבטיחו כלל, וכן עשו מצות יתירות מצד החסידות, וגם פסו אמונים, אנשי אמת ששמרו מה שהבטיחו, ובמצות היו עושים החיוב המוטל עליהם, ולא זאת לבד, כי.
<b style="color: gray;">מלבי"ם ביאור המילות</b> גמר חסיד, פסו אמונים. החסיד יעשה הכל יותר מן החיוב, בין במצות שבין אדם לחברו יעשה חסד שהוא גדול מן האמת, שהאמת הוא לקיים ההבטחה והחיוב, והחסד הוא בלא שום חיוב והבטחה, ומזה יבא גם על מי שיפליג לעשות חסידות עם קונו יותר ממה שהוזהר, וכיש אמונים ימצאו גם חסידים המפליגים יותר על החיוב, וכשאין אמונים יתמו החסידים בהיותם אז נרדפים ולצחוק בעיני העם, וע''כ בא על אמונים לשון פסו. מענין אפס ואין, ועל החסיד גמר. שמורה הכליון והגמר עד אחריתו, וכן במיכה (ז') אבד חסיד מן הארץ וישר באדם אין, ושם אמונים יכלול בעלי אמונה בין אדם לחברו, וגם המאמינים בה' ובתורתו, שגם אלה תמו כמו שיבאר :
<h3>{ג}</h3>
שָׁ֤וְא ׀ יְֽדַבְּרוּ֮ אִ֤ישׁ אֶת־רֵ֫עֵ֥הוּ שְׂפַ֥ת חֲלָק֑וֹת בְּלֵ֖ב וָלֵ֣ב יְדַבֵּֽרוּ׃
<b style="color: gray;">רש"י</b> בלב ולב . בשני לבבות לי מראים שלום ויש שנאה טמונה בלבבם :
<b style="color: gray;">מצודת דוד</b> שוא ידברו וגו' . מה שמדברים רכות המה שוא כי לא כן עם מחשבותם : בלב ולב ידברו . כאלו הלשון מדבר בשליחות לב האחד והלב השני בל עמו :
<b style="color: gray;">מלבי"ם פירוש המילות</b> שוא ידברו איש את רעהו, ומחפאים השוא ע''י שפתי חלקות, וידברו בלב ולב וגם יל''פ שוא ידברו באמונות ודעות, ושפת חלקות בדברים שבין אדם לחבירו :
<b style="color: gray;">מלבי"ם ביאור המילות</b> בלב ולב. הלב ידבר על ידי הלשון שהוא שליח הלב. ועל ידי עצמו, ודברתי אני בלבי, ורצונו לומר שדבור הלב עם עצמו סותר לדבורו על ידי שלוחו שהוא הלשון, ויש לפרש שרצונו לומר שידברו בלב ולב ויאמרו זה לזה יכרת ה' כל שפתי חלקות, שמקללים את שפתי חלקות כאלו הם אנשי אמונה, ובאמת לבם לא נכון עמם :
<h3>{ד}</h3>
יַכְרֵ֣ת יְ֭הוָה כָּל־שִׂפְתֵ֣י חֲלָק֑וֹת לָ֝שׁ֗וֹן מְדַבֶּ֥רֶת גְּדֹלֽוֹת׃
<b style="color: gray;">מצודת דוד</b> יכרת ה' . מתפלל שיכרת ה' בעל שפתי חלקות והלשון המדברת דברים חשובים ויקרים בכדי לרמות :
<b style="color: gray;">מצודת ציון</b> גדולות . חשובות ויקרות כמו אשה גדולה ( מ''ב ד' ) :
<b style="color: gray;">תורה תמימה</b> אמר רבי חמא בר' חנינא מה תקנתו של מספרי לשון הרע אם תלמיד חכם הוא יעסוק בתורה שנא' מרפא לשון עץ חיים ואין לשון אלא לשון הרע שנאמר חץ שחוט לשונם ואין עץ אלא תורה שנאמר עץ חיים היא למחזיקים בה ואם עם הארץ הוא ישפיל דעתו שנאמר וסלף בה שבר רוח רבי אחא ברבי חנינא אומר סיפר אין לו תקנה שכבר כרתו דוד ברוח הקדש שנאמר יכרת ה' כל שפתי חלקות לשון מדברת גדולות אלא מה תקנתו שלא יבא לידי לשון הרע אם תלמיד חכם הוא יעסוק בתורה ואם ע"ה הוא ישפיל דעתו שנאמר וסלף בה שבר רוח וכו'.<small><span style="color: gray;">ערכין טו ע"ב</span></small>
<b style="color: gray;">מלבי"ם פירוש המילות</b> יכרת ה' כל שפתי חלקות בדברים שבין אדם לחבירו, לשון מדברת גדולות בעניני האמונה, שהלשון מציין דברים התבוניים, שהם יתפלספו באמונה ויכחישו הדת :
<b style="color: gray;">מלבי"ם ביאור המילות</b> שפתי, לשון. התבאר אצלי בכל מקום שהשפה מציין הדבור החצוני והלשון מציין הדבור הפנימי, ובא ביחוד על הדבור בתבונה בהיקשים וחקירות, ובא פה על מופתים המתעים ועיונים הכוזבים שיעשו בעניני האמונה שבם לשונם תגביר במופתי הנצוח :
<h3>{ה}</h3>
אֲשֶׁ֤ר אָֽמְר֨וּ ׀ לִלְשֹׁנֵ֣נוּ נַ֭גְבִּיר שְׂפָתֵ֣ינוּ אִתָּ֑נוּ מִ֖י אָד֣וֹן לָֽנוּ׃
<b style="color: gray;">רש"י</b> ללשוננו נגביר . בלשוננו נתגבר :
<b style="color: gray;">מצודת דוד</b> ללשוננו . המדברת גדולות נגביר על כולם כי נוכל לרמותם שפתינו אתנו הלא שפתינו ברשותינו ונוכל לדבר בהם דברי שקר הפוך מה שבלב כי מי אדון לנו לצוות לבל לדבר כ''א הדבר שבלב כי מי יודע מה שבלב :
<b style="color: gray;">תורה תמימה</b> אמר ר' יוחנן משום ר' יוסי בן זימרא כל המספר לשון הרע כאילו כפר בעיקר שנאמר אשר אמרו ללשוננו נגביר שפתינו אתנו מי אדון לנו וכו'.<small><span style="color: gray;">ערכין טו ע"ב</span></small>
<b style="color: gray;">מלבי"ם פירוש המילות</b> אשר אמרו ללשוננו נגביר בעניני האמונה, שפתינו אתנו בדברים שבין אדם לחברו ידבר לשון הרע ומרמה. ויאמרו מי אדון לנו אחר שיגבירו לשונם במופתים מזויפים להכחיש את ההשגחה ואין להם אדון בשמים, ושפתיהם אתם לנצח את רעיהם בשפתי שקר ואין להם אדון בארץ :
<h3>{ו}</h3>
מִשֹּׁ֥ד עֲנִיִּים֮ מֵאַנְקַ֪ת אֶבְי֫וֹנִ֥ים עַתָּ֣ה אָ֭קוּם יֹאמַ֣ר יְהוָ֑ה אָשִׁ֥ית בְּ֝יֵ֗שַׁע יָפִ֥יחַֽ לֽוֹ׃
<b style="color: gray;">רש"י</b> משד עניים . מחמת שוד עניים הנשדדים על ידכם כגון אני ואנשי וכהני נוב ומחמת אנקת אביונים יאמר ה' עתה אקום לעזרתם : אשית בישע יפיח לו . אשיתם בישע ידבר עליהם : יפיח . ל' דבור הרבה יש בספר משלי ובחבקוק ויפיח לקץ ולא יכזב ומנחם פתר אותו לשון מוקש כמו ( לקמן קכד ) הפח נשבר :
<b style="color: gray;">מצודת דוד</b> משוד . מחמת השוד שעושים לעניים ע''י ערמתם : מאנקת . הצועקים על השוד . אקום . להפרע מהם : אשית בישע יפיח לו . כאלו אמר אשית ישע ביפיח לו ר''ל אושיע את הבא לאבד את הרשע בהפחת רוח בעלמא :
<b style="color: gray;">מצודת ציון</b> משוד . ענין עושק : מאנקת . ענין צעקה כמו אנקת אסיר ( לקמן ע''ט ) :
<b style="color: gray;">מלבי"ם פירוש המילות</b> משד, נגד המזיקים לרעיהם בין אדם לחברו, יאמר שיקום האדון להענישם, והמאמרים מקבילים, משוד עניים עתה אקום יאמר ה' לענוש את השודדים, ומאנקת אביונים אשית בישע יפיח לו, שהאביון אין לו מאומה שישדדו ממנו ואנקתו הוא על שאין רוצים להושיעם בצדקה וחסד, יפיח ה' וידבר ''אנכי אשית בישע'' להושיעם :
<b style="color: gray;">מלבי"ם ביאור המילות</b> עניים, אביונים. הבדלם נודע שהאביון אין לו מאומה, יאמר, יפיח. פיח הבא על הדבור מורה על דבור בלחש, הפח בחורים (ישעיה מ''ב) ויפח לקץ (חבקוק ב') שזה ידבר אל עצמו, ודבור הנקמה יאמר בגלוי : בעליל לארץ. המתכיות היקרים היו צורפים באדמה שהיתה מסוגלת לזה, כמ''ש (מלכים א' ז' מ''ו) בככר הירדן יצקם במעבה האדמה כמש''ש, ומקום הצירוף נקרא עליל. צרוף, מזוקק. הזיקוק הוא אחר הצירוף (מלאכי ג' ג') :
<h3>{ז}</h3>
אִֽמֲר֣וֹת יְהוָה֮ אֲמָר֪וֹת טְהֹ֫ר֥וֹת כֶּ֣סֶף צָ֭רוּף בַּעֲלִ֣יל לָאָ֑רֶץ מְ֝זֻקָּ֗ק שִׁבְעָתָֽיִם׃
<b style="color: gray;">רש"י</b> אמרות ה' אמרות טהורות . הן שיש יכולת בידו לקיימם אבל אמרות בני אדם אינם אמרות שהם מתים ואין בידם לקיים : טהורות . ברורות ומתקיימות כל מה שמבטיח עושה והרי הבטיחני ישועה ומלכות : כסף צרוף . הרי הן ככסף צרוף הגלוי לכל הארץ . בעליל . ל' גילוי הוא בלשון המשנה בין שנראה בעליל בין שלא נראה בעליל כו' ויש מפרשים בעליל ל' מעלה וכן פירושו כסף צרוף בעליל לארץ , כלומר ככסף הצרוף במשובח שבעפר ובעליון שבו כי כור המצרף יעשה אדם מן העפר המשובח , ל''א בעליל כמו עלי ( משלי כז ) בתוך הריפות בעלי והוא שם כלי שכותשין בתוכו וכן בעליל הכור שמתיכין לתוכו הזהב והכסף וזה אינו נראה לפי שאינו קורא עלי המכתש שכותשין לתוכו אלא יד המכתש שכותשין בו שקורין פילאו''ן בלעז , ל''א בעליל לשון בעל יד כלומר אדון הארץ ושבח המלה כנגד השם וזה תרגום יונתן הוא לשון אדנות ואמר כי אמרותינו כסף צרוף מאדון הארץ שהוא השם שהוא צרף וזקק אותם ( סא''א ) :
<b style="color: gray;">מצודת דוד</b> אמרות ה' . הלא אמרות ה' המה טהורות ככסף הנצרף במקום מגולה במעבה האדמה פעמים רבות שאז היא טהורה מבלי סיג וכן אמרי ה' לא יפול מה מהם ארצה כי כן יהיה שיתן כח ביד המאבד את הרשע :
<b style="color: gray;">מצודת ציון</b> בעליל . במקום מגולה ובמשנה בין שנראה בעליל ( ר''ה כ''א ) : לארץ . כמו בארץ :
<b style="color: gray;">תורה תמימה</b> מאי משמע דהאי עליל לישנא דמיגלי הוא א"ר אבהו אמר קרא אמרות ה' אמרות טהורות כסף צרוף בעליל לארץ מזוקק שבעתים וכו'.<small><span style="color: gray;">ראש השנה כא ע"ב</span></small>
<b style="color: gray;">מלבי"ם פירוש המילות</b> אמרת, ונגד הדוברים עתק באמונה והמשתדלים לזייף תורת ה' ולדרוש בה דרשות של דופי, אומר אמרות ה' אמרות טהורות, היינו האמרים והמליצות והספורים שבתורה שהם לבושים וגויות אל החכמה האלהית והסודות הצפונים בה שהם נשמות אליהם, הם טהורות, שגם הספורים והמליצות שבתורה הם נקיות מכל סיג, לא כאמרות הפילוסופים שילבישו את החכמות בספורים בדויים שאין בם מועיל, לא כן התורה שגם הנגלה ממנה שהוא לבוש אל הנעלם היא טהורה ומלאה חכמה ומוסר, והפנימית המתלבש תחת הלבושים הוא כסף הצרוף בעליל לארץ דבר יקר מאד ומזוקק שבעתים, ועל האמרות והכסף אני מבקש.
<h3>{ח}</h3>
אַתָּֽה־יְהוָ֥ה תִּשְׁמְרֵ֑ם תִּצְּרֶ֓נּוּ ׀ מִן־הַדּ֖וֹר ז֣וּ לְעוֹלָֽם׃
<b style="color: gray;">רש"י</b> תשמרם . לאותם עניים ואביונים הנרדפים מן הדור זו שהם דלטורין . מזקק שבעתים . מדרש אגדה יש ומיושב על הסדר ר' יהושע דסכנין בשם ר' לוי תינוקות שהיו בימי דוד עד שלא טעמו טעם חטא היו יודעי' לדרוש את התורה במ''ט פנים לכל צד וזהו שבעתים והיה דוד מתפלל עליהם רבש''ע ראה כמה תורתך ואמרתך ברורה ומזוקקת שבעתים בלבם אתה ה' תשמרם שמור אותם בלבם תצרנו מן הדור הזה שלא ילמדו דרכיהם להיות דלטורין :
<b style="color: gray;">מצודת דוד</b> תשמרם . את האביונים : תצרנו . תשמור כל אחד לעולם מידי אנשי הדור ההוא :
<b style="color: gray;">מלבי"ם פירוש המילות</b> אתה ה' תשמרם את האמרות, וכן את הכסף אתה ה' תצרנו מן הדור זו, לבל יזייפו את האמרות והכסף הצרוף הזה ובל ידרשו בו דרשות של הבל.
<b style="color: gray;">מלבי"ם ביאור המילות</b> תשמרם, תצרנו. הנצירה הוא יותר מן השמירה ובא רבים תשמרם על האמרות, ויחיד תצרנו על הכסף שצריך שמירה יתירה :
<h3>{ט}</h3>
סָבִ֗יב רְשָׁעִ֥ים יִתְהַלָּכ֑וּן כְּרֻ֥ם זֻ֝לּ֗וּת לִבְנֵ֥י אָדָֽם׃
<b style="color: gray;">רש"י</b> סביב רשעים יתהלכון . לטמון מוקשים להכשילני : כרום זלות לבני אדם . מקנאתם שעינם רעה בגדולתי שנלקחתי מאחרי הצאן למלך וזהו פתרונו כרום זלות לבני אדם כשמתרומ' איש הזולל בעיני ב''א וזהו דוגמא האמור במקום אחר אבן מאסו הבונים ( לקמן קיח ) ומדרש אגדה פותרו על ישראל לעתיד לבא כשיתרוממו ומנחם פתר כרום זלות לבני אדם כראם הזולל לאכול בני אדם ויהיה כרום כמו רום וראם וזולת כמו זולל וסובא ( דברים כא ) וכן פתרונו סביב רשעים יתהלכון סביבות העני הולכים רשעים לבלעו חנם כרום זלות לבני אדם :
<b style="color: gray;">מצודת דוד</b> סביב . כי הרשעים הולכים סביבות האביון ללכדו כמו הראם הזולל אשר סובב הולך לטרוף בני אדם ולזה אין שמירה להאביון כ''א על ידיך :
<b style="color: gray;">מצודת ציון</b> כרום . כמו כראם והוא מין החיה : זלות . מלשון זולל ורעבתן :
<b style="color: gray;">תורה תמימה</b> אמר רב הונא כל המתפלל אחורי בית הכנסת נקרא רשע שנאמר סביב רשעים יתהלכון וכו'.<small><span style="color: gray;">ברכות ו ע"ב</span></small>
<b style="color: gray;">מלבי"ם פירוש המילות</b> סביב, ר''ל שתצרנו מן הדור זו אשר בו יתהלכון הרשעים סביב הקליפה המכסה את הפרי, סביב לבושי וספורי התורה לזייפם ולערב בם מוץ ופסולת, בעת רום זלות לבני אדם, בעת אשר דברים הזלים והפחותים יתרוממו לבני אדם, בעת שיעזבו את הדבר היקר והנכבד שהיא האמונה המקובלת ודברים האלהיים, ודברים הזלים והמבוזים שהם מחקרי השכל ומופתים מתעים הם יקרים ורמים בעיניהם, שאז יתהלכו הרשעים סביב אמרות ה' לשים דברים כוזבים ועיונים מבוזים תחתיהם, בעת הזאת צריך שתשגיח לשמור ולנצור אמרות ה' וכסף הדת האלהי מן המזייפים, בל יערבו בם סיגים ודברי זולות :
<b style="color: gray;">מלבי"ם ביאור המילות</b> כרום. מקור. בעת רום : זלות. דברים מבוזים כמו כל מכבדיה הזילוה :
<h2>תהילים פרק-יג</h2>
<h3>{א}</h3>
לַמְנַצֵּ֗חַ מִזְמ֥וֹר לְדָוִֽד׃
<b style="color: gray;">מלבי"ם פירוש המילות</b> למנצח, תפלה לה' בל ישכחהו ובל יסתיר פניו ממנו בשני מיני עזיבות והסתרת פנים אשר יקרה אל החוטאים :
<h3>{ב}</h3>
עַד־אָ֣נָה יְ֭הוָה תִּשְׁכָּחֵ֣נִי נֶ֑צַח עַד־אָ֓נָה ׀ תַּסְתִּ֖יר אֶת־פָּנֶ֣יךָ מִמֶּֽנִּי׃
<b style="color: gray;">רש"י</b> עד אנה . ד' פעמים כנגד ארבעה גליות ובשביל כל ישראל נאמר :
<b style="color: gray;">מצודת דוד</b> עד אנה . עד מתי אהיה נד ומטולטל וכי תשכחני נצח :
<b style="color: gray;">מצודת ציון</b> עד אנה . עד מתי : נצח . לעולם :
<b style="color: gray;">מלבי"ם פירוש המילות</b> עד אנה, העון יסבב לפעמים שכחה, ולפעמים יסבב הסתרת פנים, השכחה הוא עת הגדיל בחטא כ''כ עד שיסלק ה' השגחתו ממנו מכל וכל ואז לא ייטיב לו ולא ירע, אך הוא מסור אל המקרה בכל עניניו, והסתרת פנים הוא בעת ישגיח ה' עליו להענישו על עונו שאז אינו שכוח אצל ההשגחה העליונה, רק שהעונש ההשגחיי הזה נעלם ונסתר באמצעים טבעיים, שיענישהו ע''י אויבים ומעיקים וכדומה, עד שנדמה לו שהרעות באו עליו במקרה או בטבע, שאז ידמה ה' כמסתר פנים ממנו, שהמסתיר פנים הוא רואה את הדבר ואינו נראה ממנו, וכן ה' משגיח אז על האדם רק שאין האדם מכיר שהוא עונש השגחיי, על הראשון התפלל עד אנה ה' תשכחני נצח, ועל השני התפלל עד אנה תסתיר את פניך ממני :
<h3>{ג}</h3>
עַד־אָ֨נָה אָשִׁ֪ית עֵצ֡וֹת בְּנַפְשִׁ֗י יָג֣וֹן בִּלְבָבִ֣י יוֹמָ֑ם עַד־אָ֓נָה ׀ יָר֖וּם אֹיְבִ֣י עָלָֽי׃
<b style="color: gray;">מצודת דוד</b> אשית עצות . אשים עצות איך להמלט מן היגון אשר בלבבי כל היום :
<b style="color: gray;">מלבי"ם פירוש המילות</b> עד אנה, נגד מ''ש עד אנה ה' תשכחני נצח, מבקש עד אנה אשית עצות בנפשי, כי האיש הבלתי מושגח מה' ונעזב אל המקרה, הגם שעניניו מצליחים ע''פ הטבע, נפשו הרוחניית מרגשת כי סר צילה מעליה והיא דואגת ע''ז ומלאה יגון, ועז''א עד אנה אשית עצות בנפשי יגון בלבבי, כי לבבו מלא יגון הגם שהוא יומם, ר''ל ששעתו מצלחת לו שזה מכונה ביום, בכל זאת לבבו מלא יגון ונפשו תשית עצות לה כי מרגשת שהיא נעזבת מה', ונגד מ''ש עד אנה תסתיר את פניך ממני אמר עד אנה ירום אויבי עלי, כי אז יקבל עונש ע''י אויבים ומעיקים :
<h3>{ד}</h3>
הַבִּ֣יטָֽה עֲ֭נֵנִי יְהוָ֣ה אֱלֹהָ֑י הָאִ֥ירָה עֵ֝ינַ֗י פֶּן־אִישַׁ֥ן הַמָּֽוֶת׃
<b style="color: gray;">רש"י</b> פן אישן המות . שהמיתה נקראת שינה וישנו שנת עולם ( ירמיה נא ) :
<b style="color: gray;">מצודת דוד</b> הביטה . ראה בעניי וענני : האירה עיני . להתחכם בעצה מועלת להנצל מיד האויב כי פן אהיה נלכד בידו ואישן שינת המות כי יאבד נפשי :
<b style="color: gray;">מלבי"ם פירוש המילות</b> הביטה, נגד העת שהוא שכוח מה' מבקש הביטה עלי בעין השגחתך וענני. האירה עיני, מציין שאז עיניו הרוחנים הולכים חשכים ונפשו ישינה בתרדמת המות הנפשי והשכלי, כי החיים האמתיים הם החיים הנפשיים השכליים אשר יחיה בהתהלכו לפני ה' (כמ''ש ואתם הדבקים בה' אלהיכם חיים כולכם היום) לא כן חיי ההרגש והתנועה שהם חיי הבהמה והם המות האמתי לנפש האלהית, וע''ז בקש האירה עיני פן אישן המות, כי נפשי ישינה אז שובתת מרוחניותה עד שתכרת משרשה ותמות מות הנפש :
<h3>{ה}</h3>
פֶּן־יֹאמַ֣ר אֹיְבִ֣י יְכָלְתִּ֑יו צָרַ֥י יָ֝גִ֗ילוּ כִּ֣י אֶמּֽוֹט׃
<b style="color: gray;">מצודת דוד</b> פן יאמר . אם לא למעני יעשה פן יאמר האויב יכלתיו ורמה ידי וצרי ישמחו כאשר אהיה נוטה ליפול בארץ :
<b style="color: gray;">מצודת ציון</b> יכלתיו . מל' יכולת וכח :
<b style="color: gray;">מלבי"ם פירוש המילות</b> פן, ונגד מ''ש עד אנה ירום אויבי עלי, אמר פן יאמר אויבי יכלתיו, ויש הבדל בין צר ואויב, שהצר הוא המציר בפועל, והאויב דורש רעה ואינו מציר בפועל, ואומר רבותא שע''י שהסתיר ה' פניו ממנו הוא ניתן ביד מעיקיו עד שהאויב הגם שאין דרכו ללחום אתו בפועל רק דורש רעתו בסתר, יאמר יכלתיו, כאלו במה שדרש רעתו די להפילו ולא היה צריך ללחום נגדו כלל, והצר שדרכו ללחום יראה שהתמוטט מעצמו ע''י השגחת ה' :
<b style="color: gray;">מלבי"ם ביאור המילות</b> אויביו, צרי. הצר מציר בפועל והאויב דורש רעה ואינו מציר בפועל. ויתבאר לקמן (פ''ט כ''ג) :
<h3>{ו}</h3>
וַאֲנִ֤י ׀ בְּחַסְדְּךָ֣ בָטַחְתִּי֮ יָ֤גֵ֥ל לִבִּ֗י בִּֽישׁוּעָ֫תֶ֥ךָ אָשִׁ֥ירָה לַיהוָ֑ה כִּ֖י גָמַ֣ל עָלָֽי׃
<b style="color: gray;">מצודת דוד</b> ואני . מעולם כאשר בטחתי בחסדך היה לבי שמח בהישועה הבאה ממך : אשירה . גם עתה אשירה לה' כאשר יגמול עלי חסדו :
<b style="color: gray;">מלבי"ם פירוש המילות</b> ואני בחסדך בטחתי יגל לבי, גדר הגיל ששמח על דבר טוב שלא קוה עליו מעולם ובשורה טובה פתאומית, עפ''ז יאמר שהגם שאני בטחתי בחסדך עד שהתשועה אינה דבר חדש אצלי כי בטחתי ע''ז, מ''מ יגל לבי בישועתך כשמח על דבר שלא קוה עליו, כי אני בטחתי רק בחסדך, שתעשה לי מצד החסד לא מצד הגמול כי איני ראוי לזה, ועתה אשירה לה' כי גמל עלי מצד הגמול, בטובו חשב לי כאלו אני ראוי לזה מצד מעשי וזה שמחה חדשה, שלא קויתי עליה :
<b style="color: gray;">מלבי"ם ביאור המילות</b> יגל. גדר הגילה על דבר חדש וזה הבדלו מן שמחה.
<h2>תהילים פרק-יד</h2>
<h3>{א}</h3>
לַמְנַצֵּ֗חַ לְדָ֫וִ֥ד אָ֘מַ֤ר נָבָ֣ל בְּ֭לִבּוֹ אֵ֣ין אֱלֹהִ֑ים הִֽשְׁחִ֗יתוּ הִֽתְעִ֥יבוּ עֲלִילָ֗ה אֵ֣ין עֹֽשֵׂה־טֽוֹב׃
<b style="color: gray;">רש"י</b> אמר נבל בלבו וגו' . שני מזמורים אמר דוד בספר זה בענין א' הראשון על נבוכדנצר והשני ( לקמן נג ) על טיטוס הרשע זה נתנבא על נבוכדנצר שעתיד ליכנס להיכל ולהחריבו ואין א' מכל חיילותיו מוחה בידו : אין אלהים . ואעלה על במתי עב ( ישעי' יד ) : השחיתו התעיבו עלילה . מעללים :
<b style="color: gray;">מצודת דוד</b> אמר נבל . נבוזראדן המחריב את בית המקדש אמר בלבו אין אלהים הכל לפי המקרה : השחיתו . הוא ועמו ואמר הכל בלשון עבר כי במראה הנבואה רואה כאלו כבר עשוי : התעיבו עלילה . עשו מעשים תעובים ואין בהם מי שיעשה טוב :
<b style="color: gray;">מצודת ציון</b> נבל . אדם פחות ושפל : עלילה . פעולה :
<b style="color: gray;">תורה תמימה</b> פרשת ציצית מפני מה קבעוה א"ר יהודה בר חביבא מפני שיש בה חמשה דברים מצות ציצית יציאת מצרים עול מצות ודעת מינים הרהור עבירה והרהור ע"ז וכו' הרהור עבירה והרהור ע"ז מנלן דתניא אחרי לבבכם זו מינות וכן הוא אומר אמר נבל בלבו אין אלהים אחרי עיניכם זה הרהור עבירה שנאמר ויאמר שמשון אל אביו אותה קח לי כי היא ישרה בעיני אתם זונים זה הרהור ע"ז וכן הוא אומר ויזנו אחרי הבעלים:<small><span style="color: gray;">ברכות יב ע"ב</span></small>
רבי אליעזר אומר אלו הצדוקים וכן הוא אומר אמר נבל בלבו אין אלהים וגו' במתניתא תנא אלו אנשי ברבריא ואנשי מרטנאי שמהלכין ערומים בשוק שאין לך משוקץ ומתועב לפני המקום יותר ממי שמהלך בשוק ערום וכו'.<small><span style="color: gray;">יבמות סג ע"ב</span></small>
<b style="color: gray;">מלבי"ם פירוש המילות</b> למנצח לדוד, מזמור זה הוכפל בספר זה (סימן נ''ג), עם קצת שינוי, והתבאר אצלי, שמזמור זה אמרו דוד על נס שנעשה לו שנצול מאויב שהרע והצר לישראל, וכאשר בא נס סנחריב בימי חזקיה ראו שמזמור זה טוב להודות בו גם על נס זה ותקנוהו עם הוספה קצת ויחסוהו לדוד כי הוא תקנו, ובזה נבא אל הבאור. אמר נבל בלבו אין אלהים שהמלך שבא עליו הכחיש מציאות ה', כמו שגם סנחריב כחש בה' ושלח לגדף אלהים חיים, וגם השחיתו והתעיבו עלילה, שכל חילו כולם השחיתו מעשיהם לעשות רעות ותועבות, עד שאין עושה טוב אפילו טוב נימוסי חסד או רחמים, ובאשר נמצא ביניהם איש אחד שהיה נראה שמאמין בה' ונותן לו כבוד (כמו שהיה במחנה סנחריב שאמרו חז''ל שנ''נ נתן כבוד לה' ורץ אחר השליח ששלח מרודך בלאדן שהקדים שמו של חזקיהו לשמו של הקב''ה ובעבור זה נשארו ממחנה סנחריב הוא ועוד עשרה אנשים עמו כמ''ש חז''ל), בל תאמר שאלה יש להם זכות, עז''א.
<b style="color: gray;">מלבי"ם ביאור המילות</b> השחיתו התעיבו עלילה. הפעולות ששרשם מתכונות ומדות הנפש נקראים עלילות. כמ''ש בכ''מ, ועלילות שיפעלו לבלע ולהשחית לבני אדם ברצח וחמס הם עלילות נשחתות. ועלילות לתאוות מגונות עריות ותועבות, הם עלילות מתועבות :
<h3>{ב}</h3>
יְֽהוָ֗ה מִשָּׁמַיִם֮ הִשְׁקִ֪יף עַֽל־בְּנֵי־אָ֫דָ֥ם לִ֭רְאוֹת הֲיֵ֣שׁ מַשְׂכִּ֑יל דֹּ֝רֵשׁ אֶת־אֱלֹהִֽים׃
<b style="color: gray;">מצודת דוד</b> השקיף . לראות במעשה העם ההוא : היש משכיל . למחות בדבר : דורש . להיות דורש וחוקר את אלהים ר''ל לדעת שיש אלהים שופטים :
<b style="color: gray;">מצודת ציון</b> השקיף . ענין הבטה :
<b style="color: gray;">מלבי"ם פירוש המילות</b> ה' משמים השקיף על בני אדם לראות היש משכיל. כי באמת גם הם לא האמינו באלהים מצד שדרשו את אלהים ע''פ השכל להשכיל באמתו ולדרוש דרכיו וארחותיו, כי לא היה זה אלא מן השפה ולחוץ, וה' היודע מצפוני לב השקיף אם מאמינים בו באמת ע''י שישכילו דרכיו וידרשו ארחותיו, וראה, כי
<b style="color: gray;">מלבי"ם ביאור המילות</b> משכיל דורש את אלהים. כי הדרישה תהיה לפעמים רק בפיו, שעל זה אמר כי תדרשנו בכל לבבך, ולפעמים שלא להשכיל ולדעת רק מצד הסכלות, על זה אמר אם יש משכיל הדורש להשכיל באמתו מצד השכל :
<h3>{ג}</h3>
הַכֹּ֥ל סָר֮ יַחְדָּ֪ו נֶ֫אֱלָ֥חוּ אֵ֤ין עֹֽשֵׂה־ט֑וֹב אֵ֝֗ין גַּם־אֶחָֽד׃
<b style="color: gray;">רש"י</b> הכל סר וגו' . אין איש בחיילותיו מוחה בידו : נאלחו . נהפכו לקלקול :
<b style="color: gray;">מצודת דוד</b> הכל סר . כולם סרו מדרך הטובה : יחדיו . כולם יחד קלקלו מעשיהם :
<b style="color: gray;">מצודת ציון</b> נאלחו . נבאשו כמו נתעב ונאלח ( איוב ט''ו ) : גם . הוא כענין אפילו :
<b style="color: gray;">מלבי"ם פירוש המילות</b> הכל סר, שגם היחידים האלה סרו מן הדרך, ויחדיו נאלחו בתועבות, עד שאין עושה טוב אין גם אחד, שגם האחד שנראה לנו שהוא נותן כבוד לה' ג''כ אין עושה טוב, כי לבו מלא און והוא מכחיש וכופר ג''כ :
<b style="color: gray;">מלבי"ם ביאור המילות</b> סר. מדרך הטוב, או כמו סורי הגפן, נתקלקל, וכן נאלחו. נבאשו, כמו נתעב ונאלח (איוב ט''ו) :
<h3>{ד}</h3>
הֲלֹ֥א יָדְעוּ֮ כָּל־פֹּ֪עֲלֵ֫י אָ֥וֶן אֹכְלֵ֣י עַ֭מִּי אָ֣כְלוּ לֶ֑חֶם יְ֝הוָ֗ה לֹ֣א קָרָֽאוּ׃
<b style="color: gray;">רש"י</b> הלא ידעו . הלא סופם ידעו מה שעלתה בהם : אוכלי עמי . זרעו של נבוכדנצר . אכלו לחם . עשו משתה ( דניאל ה ) בלשצר מלכא עבד לחם רב : ה' לא קראו . לא חשבוהו ולא זכרו נפלאותיו ונוראותיו במשתיהם ונשתמשו בכליו , ורבותינו פירשו כל שלא היה גוזל את ישראל לא היה טועם טעם ערב במאכלו , אוכלי עמי נדמה להם כאוכלי לחם שטעמו טעם מאכל ערב :
<b style="color: gray;">מצודת דוד</b> הלא . ר''ל איך יאמרו אין אלהים הלא יש לדעת לפעלי האון שמה שאוכלים את עמי כמו שאוכל את הלחם הוא בעבור אשר עמי לא קראו לה' :
<b style="color: gray;">תורה תמימה</b> אמר רבא אמר רבי יוחנן בשביל מה הקדים פ"א לעי"ן בשביל מרגלים שאמרו בפיהם מה שלא ראו בעיניהם אוכלי עמי אכלו לחם ה' לא קראו וכו'.<small><span style="color: gray;">סנהדרין קד ע"ב</span></small>
<b style="color: gray;">מלבי"ם פירוש המילות</b> (ד-ה) הלא, שיעורו הלא ידעו כל פועלי און כי אלהים בדור צדיק, שאחר שנעשה נס לישראל ונצולו, אז ידעו פועלי און אלה אכלי עמי שיש אלהים בדור צדיק ומשגיח עליהם בהשגחתו הפרטית, ומ''ש אכלו לחם מוסב על ישראל, שאמרו במדרש שבימי דוד היו מתים מאה ילדים בכל יום ותקן להם מאה ברכות, מבואר שבימי דוד לא היו נזהרים בברכות השבח, ששורש ברכות אלה נסתעף ממ''ש ואכלת ושבעת וברכת, שמחוייבים לברך את ה' על אכילת מזון, ומזה למדו שה''ה שצריך לברכו על כל טובותיו וחסדיו בין הכוללים בין המיוחדים, ובאשר לא היו נזהרים בכ''ז בימי דוד נענשו ע''ז, ופשפשו במעשיהם ותקנו את הדבר, מזה מבואר איך היו צדיקים עד שעל מה שאכלו לחם וה' לא קראו ר''ל שלא ברכו את ה' על הלחם מזה שם פחדו פחד ונתיראו מעונש ושבו בתשובה, וא''כ הלא ידעו פועלי און אוכלי עמי והם מכחישים את האלהים לגמרי, חלף שבישראל היה בהפך שפחדו גם כשלא קראו את ה' על אכילת לחם, ובזה היה ראוי שה' יעזור לישראל המאמינים בו נגד הכופרים האלה עד שידעו כי אלהים בדור צדיק :
<h3>{ה}</h3>
שָׁ֤ם ׀ פָּ֣חֲדוּ פָ֑חַד כִּֽי־אֱ֝לֹהִ֗ים בְּד֣וֹר צַדִּֽיק׃
<b style="color: gray;">רש"י</b> שם פחדו פחד . שנשתלם גמולו לבלשצר וכו' : כי אלהים בדור צדיק . בדורו של יכניה שהיו צדיקי' :
<b style="color: gray;">מצודת דוד</b> שם . שהרי שם בירושלים עצמה בעת בוא עליה סנחריב הלא פחדו שם פחד כי נפלו פגרים מתים וארז''ל שנבוכדנאצר עצמו היה עמהם והיה מאותם שנשתיירו : כי אלהים . הפחד ההוא היה על כי ה' היה בהדור ההוא שהיה דור צדיק אבל בימי נבוכדנאצר היו רשעים ולמה לא עזרם ה' אבל אין דבר נופל במקרה :
<h3>{ו}</h3>
עֲצַת־עָנִ֥י תָבִ֑ישׁוּ כִּ֖י יְהוָ֣ה מַחְסֵֽהוּ׃
<b style="color: gray;">רש"י</b> עצת עני תבישו . אתם אומרי' שעצתם של ישראל בושה על שהם בוטחי' בה' כי ה' מחסהו :
<b style="color: gray;">מצודת דוד</b> עצת עני . אתם מביישים עצת עם עני שאומר בעצתו אשר ה' מחסהו כי תכחשו לומר אין אלהים :
<b style="color: gray;">מלבי"ם פירוש המילות</b> עצת, אתם תבישו עצת עני, שהוא ישראל שלא הכינו עצה וגבורה למלחמה רק ה' מחסהו, וסמכו על הנס שה' יעזר לו וזה היה לשחוק בעיניכם, כמ''ש סנחריב פן יסית אתכם חזקיהו לאמר ה' יצילנו ההצילו אלהי הגוים וכו', אבל.
<h3>{ז}</h3>
מִ֥י יִתֵּ֣ן מִצִּיּוֹן֮ יְשׁוּעַ֪ת יִשְׂרָ֫אֵ֥ל בְּשׁ֣וּב יְ֭הוָה שְׁב֣וּת עַמּ֑וֹ יָגֵ֥ל יַ֝עֲקֹ֗ב יִשְׂמַ֥ח יִשְׂרָֽאֵל׃
<b style="color: gray;">רש"י</b> מי יתן . אז יקרב היום שיתן מציון ישועת ישראל ואז יגל יעקב ישמח ישראל :
<b style="color: gray;">מצודת דוד</b> מי יתן . הלואי שתבוא מהרה תשועת ישראל מהשוכן בציון : בשוב . בעת אשר ישקיט ה' את בני השבים ר''ל שיהיה ניכר לכל אשר ה' השקיטם : יגל . אז ישמחו כי הצליחו בעצתם לחסות בה' ובעל כרחך יודו להם :
<b style="color: gray;">מצודת ציון</b> בשוב . ענין ההשקט כמו בשובה ונחת ( ישעיה ל' ) : שבות . מלשון שבי :
<b style="color: gray;">מלבי"ם פירוש המילות</b> מי יתן מציון ישועת ישראל, כשתהיה התשועה ע''י ה' השוכן בציון אז יגל יעקב, כי בזה יתקדש שם ה' לעיני הגוים, ובאשר בזה ראה ברוה''ק את העתיד מה שיהיה מנס סנחריב שתהיה התשועה מציון וה' שב שבות עמו אז, תקנוהו שנית על נס סנחריב כמו שיתבאר בסימן נ''ג :
<b style="color: gray;">מלבי"ם ביאור המילות</b> בשוב שבות. הוא השבת המדרגה או המנוחה וההשקט, כמו שכללתי בירמיה (סי' ל' ג') ששוב בקל אם הוא יוצא מורה כן : יגל יעקב ישמח ישראל. ישראל הם הגדולים ויעקב הם ההמון כמ''ש (ישעיה ז' ולקמן כ''ב כ''ד, ע''ח ה', כ''א ב', ק''ה י', כ''ג, קי''ד א', קמ''ז י''ט), וגילה בא על דבר מתחדש, ושמחה מורה השמחה התמידית, וישראל להם אין זה דבר חדש כי היו בטוחים ומצפים תמיד לישועת ה', וליעקב שלא בטחו כל כך יהיה זה דבר חדש שיפול עליו פעל גילה :
<h2>תהילים פרק-טו</h2>
<h3>{א}</h3>
מִזְמ֗וֹר לְדָ֫וִ֥ד יְ֭הֹוָה מִי־יָג֣וּר בְּאָהֳלֶ֑ךָ מִֽי־יִ֝שְׁכֹּ֗ן בְּהַ֣ר קָדְשֶֽׁךָ׃
<b style="color: gray;">מצודת דוד</b> מי יגור . כאלו שואל אתה ה' מי הוא הראוי לדור באהלך וזהו בית המקדש כי אין כולם ראוים וכמ''ש מי ביקש וכו' רמוס חצרי ( ישעי' א יב ) :
<b style="color: gray;">תורה תמימה</b> בא דוד והעמידן על אחת עשרה דכתיב מזמור לדוד [ה'] מי יגור באהלך מי ישכון בהר קדשך הולך תמים ופועל צדק ודובר אמת בלבבו לא רגל על לשונו לא עשה לרעהו רעה וחרפה לא נשא על קרובו נבזה בעיניו נמאס ואת יראי ה' יכבד נשבע להרע ולא ימיר כספו לא נתן בנשך ושוחד על נקי לא לקח עושה אלה לא ימוט לעולם הולך תמים זה אברהם דכתיב התהלך לפני והיה תמים וכו'.<small><span style="color: gray;">מכות כד ע"א</span></small>
<b style="color: gray;">מלבי"ם פירוש המילות</b> מזמור לדוד, חושב הדברים אשר יעשה אותם האדם וחי בהם להיות מן עבדי ה' העומדים בחצרותיו, מי יגור באהלך ומוסיף אף גם שישכן דרך שכינת עראי בהר קדשך שהוא לפני האהל, ר''ל מי הראוי לעמוד לפני ה' המתהלכים לפניו :
<b style="color: gray;">מלבי"ם ביאור המילות</b> יגור ישכן. שכינה קלה מן גרות או ישיבה (כמ''ש ישעיה י''ג כ', לקמן ק''ך) :
<h3>{ב}</h3>
הוֹלֵ֣ךְ תָּ֭מִים וּפֹעֵ֥ל צֶ֑דֶק וְדֹבֵ֥ר אֱ֝מֶ֗ת בִּלְבָבֽוֹ׃
<b style="color: gray;">מצודת דוד</b> הולך תמים . כאלו משיב ההולך בדרך תמים וכו' הוא הוא אשר יגור בה . בלבבו . מאמת מחשבת לבו לדבר מצוה :
<b style="color: gray;">תורה תמימה</b> ת"ר הלוקח ירק מן השוק ובירר והניח אפילו כל היום כולו לא קנה ולא נתחייב במעשר גמר בלבו לקנותו קנה ונתחייב במעשר להחזירו אי אפשר שכבר נתחייב במעשר ולעשרו א"א שכבר מפחיתן בדמים הא כיצד מעשרו ונותן לו דמי מעשר אטו משום דגמר בלבו לקנות קנה ונתחייב במעשר אמר רב הושעיא הכא בירא שמים עסקינן כגון רב ספרא דקיים בנפשיה ודובר אמת בלבבו:<small><span style="color: gray;">בבא בתרא צח ע"א</span></small>
<b style="color: gray;">מלבי"ם פירוש המילות</b> הולך, במצות שבין אדם למקום שבו יתהלך לפני ה' צריך שיהיה הולך תמים, שגדר התמימות שיעשה כל מעשיו לשם ה' בלבד בלי שום פניה חיצונית, ובמצות שבין אדם לחברו יהיה פועל צדק, ובענין האמונה יהיה דובר אמת בלבבו שלא תהיה אמונתו מן השפה ולחוץ, כי גדר האמונה הסכמת הלב עם מה שהוא מוציא בשפתיו :
<h3>{ג}</h3>
לֹֽא־רָגַ֨ל ׀ עַל־לְשֹׁנ֗וֹ לֹא־עָשָׂ֣ה לְרֵעֵ֣הוּ רָעָ֑ה וְ֝חֶרְפָּ֗ה לֹא־נָשָׂ֥א עַל־קְרֹֽבוֹ׃
<b style="color: gray;">רש"י</b> לא רגל על לשונו . אנקוש''א בלעז כמו וירגל בעבדך ( ש''ב יט ) מזמור זה להודיע מדת חסידות . ודובר אמת בלבבו . הטוב שהוא אומר בלבבו הוא אמת ואינו אחד בפה ואחד בלב ( סא''א ) : וחרפה לא נשא . רפורט''א בלעז : על קרובו . אם עבר קרובו עבירה שיש בה עונש ענשו במשפט ולא נשא עליו חרפתו שיהא פתחון פה למחרף לומר כך עבר פלוני קרובך וחפית עליו :
<b style="color: gray;">מצודת דוד</b> לא נשא . לא הטיל על קרובו דבר חרפה :
<b style="color: gray;">מצודת ציון</b> רגל . ענין רכילות ולה''ר כמו וירגל בעבדך ( ש''ב י''ט ) : לא נשא . לא הטיל :
<b style="color: gray;">מלבי"ם פירוש המילות</b> לא, ובאשר מטבע האדם לדרוש גנות חברו, ולהגיע לו רעה מצד מדת הכבוד ומדת הקנאה, אמר שלא רגל על לשונו, ר''ל לא ידבר ממנו בענין שמתוך הלשון יהיה עליו איזה רכילות, כמ''ש חז''ל ה''ד לה''ר דאמר נורא בי פלניא, וכן שלא עשה לרעהו שום רעה, ובאשר מטבע האדם לנטות אחרי קרוביו ולחפות בעדם, אומר שלא עשה לרעהו רעה אף שיגיע מזה תועלת לקרוביו, כי חרפה לא נשא בעבור קרובו, שיחפה עליו בעבור אהבת הקרובים, כי בהפך.
<b style="color: gray;">מלבי"ם ביאור המילות</b> רגל. כמו וירגל בעבדך. על לשונו. היינו ממשמעות דבריו כמו לכו ונכהו בלשון (ירמיה י''ח) לפי פירושי : חרפה לא נשא על קרובו. בשביל קרובו כמו כי עליך נשאתי חרפה :
<h3>{ד}</h3>
נִבְזֶ֤ה ׀ בְּֽעֵ֘ינָ֤יו נִמְאָ֗ס וְאֶת־יִרְאֵ֣י יְהוָ֣ה יְכַבֵּ֑ד נִשְׁבַּ֥ע לְ֝הָרַ֗ע וְלֹ֣א יָמִֽר׃
<b style="color: gray;">רש"י</b> נבזה בעיניו נמאס . מי שהוא נבזה ברשעתו נמאס בעיניו של צדיק כגון חזקיהו שגירר עצמות אביו בבזיון : נשבע להרע . לעצמו ולא ימיר שבועתו ק''ו שאינה ממירה בדבר שאינה לרעתו :
<b style="color: gray;">מצודת דוד</b> נבזה . אדם הנבזה הוא נמאס בעיניו ולא יחניף למי : להרע . לענות נפשו :
<b style="color: gray;">מצודת ציון</b> ימיר . מלשון תמורה וחלוף :
<b style="color: gray;">תורה תמימה</b> והיינו דאמר רבי כמה גדולים מעשה חייא א"ל ר"ש ב"ר אפילו ממך א"ל אין א"ל רבי ישמעאל ברבי יוסי אפילו מאבא א"ל חס ושלום לא תהא כזאת בישראל אמר להן לבני קטן אני צריך נכנס ר' שמעון אצלו מסר לו סדרי חכמה אמר להן לבני גדול אני צריך נכנס רבן גמליאל אצלו ומסר לו סדרי נשיאות אמר לו בני נהוג נשיאותך ברמים זרוק מרה בתלמידים איני והא כתיב ואת יראי ה' יכבד ואמר מר זה יהושפט מלך יהודה כשהיה רואה תלמיד חכם היה עומד מכסאו ומחבקו ומנשקו וקורא לו רבי רבי מרי מרי לא קשיא הא בצינעא הא בפרהסיא וכו'.<small><span style="color: gray;">כתובות קג ע"ב</span></small>
ת"ש נבזה בעיניו נמאס זה חזקיהו מלך יהודה שגירר עצמות אביו על מטה של חבלים ואי משום יקרא דחיי הוא מ"ט כי היכי דתיהוי ליה כפרה לאבוה ומשום כפרה דאבוה משהו ליה ליקרא דישראל ישראל גופייהו ניחא להו דמיחלי יקרייהו לגביה וכו'.<small><span style="color: gray;">סנהדרין מז ע"א</span></small>
<b style="color: gray;">מלבי"ם פירוש המילות</b> נבזה בעיניו קרובו הנמאס במעשיו, וכמ''ש זה חז''ל על חזקיה שגרר עצמות אביו על מטה של חבלים, אבל את יראי ה' יכבד הגם שאינם קרוביו, שמזה מבואר שעקר רגשות לבו הוא לכבוד ה' לכבד יראיו ולהבזות עוברי מצותיו ולא לבד שלא יתפעל מאהבת הקרובים כי לא יתפעל גם מאהבת עצמו, שהוא נשבע ומקבל בנדר להרע לעצמו לצום ולהתענות, ולא ימיר את נדרו :
<h3>{ה}</h3>
כַּסְפּ֤וֹ ׀ לֹא־נָתַ֣ן בְּנֶשֶׁךְ֮ וְשֹׁ֥חַד עַל־נָקִ֗י לֹ֥א לָ֫קָ֥ח עֹֽשֵׂה־אֵ֑לֶּה לֹ֖א יִמּ֣וֹט לְעוֹלָֽם׃
<b style="color: gray;">רש"י</b> ושוחד לא לקח . על עני להרשיעו בדין להטות משפטו ועוד פירשוהו רבותינו לא לקח שוחד על נקי לנקותו בדינו ק''ו שאינו לוקח שוחד להטות המשפט : לא ימוט . והוא ראוי לגור באהליך ( סא''א ) : לא ימוט לעולם . אם ימוט אין מוטתו מוטה לעולם אלא מתמוטט ועולה :
<b style="color: gray;">מצודת דוד</b> על נקי . להטות דין הנקי : לא ימוט לעולם . לא ינטה לנפול כי את הטוב עשה וממילא ראוי הוא לשבת בבית המקדש כי חפץ בו ה' :
<b style="color: gray;">מצודת ציון</b> בנשך . ברבית :
<b style="color: gray;">תורה תמימה</b> תניא ר' שמעון בן אלעזר אומר כל מי שיש לו מעות ומלוה אותם שלא ברבית עליו הכתוב אומר כספו לא נתן בנשך ושוחד על נקי לא לקח עושה אלה לא ימוט לעולם הא למדת שכל המלוה ברבית נכסיו מתמוטטין והא קא חזינן דלא מוזפי ברבית וקא מתמוטטין אמר רבי אלעזר הללו מתמוטטין ועולין והללו מתמוטטין ואינן עולין וכו'.<small><span style="color: gray;">בבא מציעא עא ע"א</span></small>
<b style="color: gray;">מלבי"ם פירוש המילות</b> כספו, וגם לא יתפעל מאהבת הממון שחונן דל בג''ח ולא יקח נשך, ושופט בצדק להצדיק את הנקי ולא יקח ממנו שוחד הגם שלא יטה עי''ז את הדין כי יקח שחד מן הנקי ושכר טרחו, עושה אלה, כי גם השב ואל תעשה נחשב כמעשה, באשר יצר האדם מסית לדברים אלה והוא עושה מעשה לכבוש את יצרו, ואז לא ימוט לעולם, כי ישב עולם לפני אלהים וחסד ואמת ינצרוהו :
<b style="color: gray;">מלבי"ם ביאור המילות</b> עושה אלה. יש לפרש שאחר שחשב כל צדקותיו אומר שאיש העושה אלה הנזכר למעלה בודאי את כספו לא נתן בנשך ולא לקח שוחד, ואם כן לא ימוט לעולם :
<h2>תהילים פרק-טז</h2>
<h3>{א}</h3>
מִכְתָּ֥ם לְדָוִ֑ד שָֽׁמְרֵ֥נִי אֵ֝֗ל כִּֽי־חָסִ֥יתִי בָֽךְ׃
<b style="color: gray;">רש"י</b> מכתם לדוד . אמרו רבותינו לדוד שהי' מך ותם שהיתה מכתו תמה שנולד מהול ואין שיטת המקרא נופל על המדרש כאן , יש מזמור שנאמר בו לדוד מכתם , שם יש לפרש שיר זה לדוד שהי' מך ותם אבל כאן שנאמר מכתם לדוד אין לפרשו כן ואומר אני שהוא אחד מן שמות מיני נעימות הזמר וחלוק בנעימות השיר , ד''א מכתם לדוד לשון עטרה כמו כתם שמשמע דבר זה היה רגיל לומר דוד שמרני אל כי חסיתי בך והי' לו כעטרה שנא' ( לעיל ה ) כ' כצנה רצון תעטרנו ( סא''א ) :
<b style="color: gray;">מצודת ציון</b> מכתם . מלשון כתם והוא הזהב הטוב ורצה לומר שהיה המזמור הזה חביב לפניו ככתם :
<b style="color: gray;">מלבי"ם פירוש המילות</b> מכתם לדוד, מדבר נגד עובדי האלילים אשר היו בזמנו, ומודיע ההבדל בין העובד ה' והשומר תורתו, ובין ההולכים אחרי ההבל ויהבלו ויודה על חלקו שהבדילהו מן הטועים. שמרני, תחלה מבקש מה' ישמרהו האל לבדו, כי אינו חוסה בדבר זולתו מכחות העליונים, רק כי חסיתי בך :
<h3>{ב}</h3>
אָמַ֣רְתְּ לַֽ֭יהוָה אֲדֹנָ֣י אָ֑תָּה ט֝וֹבָתִ֗י בַּל־עָלֶֽיךָ׃
<b style="color: gray;">רש"י</b> אמרת לה' אדני אתה וגו' . לכנסת ישראל אמר דוד יש עליך לומר לה' אדון אתה וידך על העליונה לכל הבא עלי , ד''א אמרת לה' אדני אתה , לנפשו הי' אומר וכן מצינו דוגמתו ( ש''ב יד ) ותכל דוד ופתרונו ותכל נפש דוד אף כאן אמרת נפשי לה' את נפשי יש עליך לומר כן להקב''ה ( סא''א ) : טובתי בל עליך . טובות שאתה עושה לי לא עליך הם לגמלני כי לא בצדקתי אתה מטיב לי :
<b style="color: gray;">מצודת דוד</b> אמרת . אתה נפשי אמרת על ה' שהוא אדון הכל והכנעת לו : טובתי . הטובה שאתה עושה לי אינה מוטלת עליך כי הכל בחסד :
<b style="color: gray;">תורה תמימה</b> אמרי ליה רבנן לרבי פרידא רבי עזרא בר בריה דרבי אבטולס דהוא עשירי לר' אלעזר בן עזריה דהוא עשירי לעזרא קאי אבבא אמר מאי כולי האי אי בר אוריין הוא יאי אי בר אוריין ובר אבהן יאי ואי בר אבהן ולא בר אוריין אישא תיכליה אמרו ליה בר אוריין הוא אמר להו ליעול וליתי חזייה דהוה עכירא דעתיה פתח ואמר אמרת לה' אדני אתה טובתי בל עליך אמרה כנסת ישראל לפני הקדוש ברוך הוא רבונו של עולם החזק לי טובה שהודעתיך בעולם אמר לה טובתי בל עליך איני מחזיק טובה אלא לאברהם יצחק ויעקב שהודיעוני תחלה בעולם שנאמר לקדושים אשר בארץ המה ואדירי כל חפצי בם וכו'<small><span style="color: gray;">מנחות נג ע"א</span></small>
<b style="color: gray;">מלבי"ם פירוש המילות</b> אמרת, עתה ידבר בנוכח אל אומה העובדת אלהים אחרים וחושבת למצוא מחסה באליליהם, והיה דעת בעלי הצאבא עובדי עצבים, שה' הוא עלות העלות והוא הסבה הראשונה לכל נמצא וקרו ליה אלהא דאלהיא, אבל חשבו שמאתו לא תצא ההשגחה וההנהגה בעולם התחתון לא טוב ולא רע, רק ע''ז ממונים אליליהם אשר יחדו מקומות לשכנם על ההרים הרמים ועל מקומות ידועים, והיו אומרים שהם ממונים על כל מיני הטובות והרעות הבאים לעולם כ''א על דבר מיוחד, על החיים על החן על העושר וכדומה, עז''א את האומה העובדת לאלילים, אמרת לה' לאמר, אני יודע כי אלהי אתה ר''ל שאתה אלהא דאלהיא והסבה הראשונה לכל, אבל טובתי בל עליך, הטובות הבאות לי אינם מושפעות מאתך ולא עליך העבודה הזאת להשפיע לי טובות, רק.
<h3>{ג}</h3>
לִ֭קְדוֹשִׁים אֲשֶׁר־בָּאָ֣רֶץ הֵ֑מָּה וְ֝אַדִּירֵ֗י כָּל־חֶפְצִי־בָֽם׃
<b style="color: gray;">רש"י</b> לקדושים אשר בארץ המה . בשביל הקדושים אשר המה קבורי' בארץ אשר התהלכו לפניך באמת : ואדירי כל חפצי בם . הם האדירים אשר כל חפצי בם וכל צרכי נעשים בשבילם :
<b style="color: gray;">מצודת דוד</b> לקדושים . הכנעי עוד להאנשים הקדושים אשר המה בארץ ולהאדירים ביראת ה' כי כל חפצי באה לי בזכותם :
<b style="color: gray;">תורה תמימה</b> יג ישראל קנין אחד מנין דכתיב עד יעבור עמך ה' עד יעבור עם זו קנית ואומר לקדושים אשר בארץ המה ואדירי כל חפצי בם:<small><span style="color: gray;">אבות כ ע"א</span></small>
<b style="color: gray;">מלבי"ם פירוש המילות</b> לקדושים אשר בארץ המה, הטובות שאני מקבל הם מיוחסים אל הקדושים שהוא האלילים הקדושים אשר אינם בשמים רק הם שוכנים בארץ על כל הר מועד וגבעה רמה, שהקדושים האלה הם המשפיעים הטובות, ואדירי כל חפצי בם, ר''ל בם בהקדושים האלה נמצאו גם אדירי כל חפצי, האדירים המושלים על כל חפצי, כי עובדי האלילים היו מיחסים כל כחות הנפש וכל החפצים של האדם תאוותיו ותכונותיו אל האלילים, שהיו אומרים שאליל פלוני ממונה על האהבה ופלוני על ריב ומדנים ומלחמה וכן על כל כח וחפץ של האדם היו אומרים שיש כח ממונה עליו בין האלים האלה, והיו אומרים שהאדם אינו חפשי במעשיו וחפציו, שכל חפץ שיעלה בלבו למשל לאהוב או לשנוא להתאכזר או לרחם וכדומה יהיה ע''י האליל הממונה על החפץ ההוא, שהם האדירים המושלים על כל חפצי ולא אוכל לחפוץ דבר בלעדי רשותם, כנודע בהבלי שירי עובדי האלילים שהיו מיחסים כל חפץ ורצון ותאוה ותכונה אל האלילים והיו עובדים לכ''א מהם להפיק ממנו רצון אל החפץ ההוא :
<b style="color: gray;">מלבי"ם ביאור המילות</b> אדירי כל חפצי. המושלים על חפצי, נמצא בם :
<h3>{ד}</h3>
יִרְבּ֥וּ עַצְּבוֹתָם֮ אַחֵ֪ר מָ֫הָ֥רוּ בַּל־אַסִּ֣יךְ נִסְכֵּיהֶ֣ם מִדָּ֑ם וּֽבַל־אֶשָּׂ֥א אֶת־שְׁ֝מוֹתָ֗ם עַל־שְׂפָתָֽי׃
<b style="color: gray;">רש"י</b> ירבו עצבותם וגו' . כל זה אמרי לה' ירבו עצבותם של כופרים בך המהירי' וחרידי' לעבודת אל אחר , ל''א מהרו לשון מוהר דואירנ''ט בלעז : בל אסיך נסכיהם מדם . אני לא אהיה כמותם לזרוק דם לע''ג ולא אשא שם ע''ג על שפתי :
<b style="color: gray;">מצודת דוד</b> אחר מהרו . ר''ל אבל האנשים המרבים מוהר להקריב זבחים לגלולים ירבו עצבותם על ידיך כי תרדפם להעציב לבם ולא אכניע להם : בל אסיך . לא אזרוק דם לגלולים כמוהם ואף לא אזכיר שמם בשפתי :
<b style="color: gray;">מצודת ציון</b> מהרו . ענין מתן כמו כמוהר הבתולות ( שמות כ''ב ) : אסיך נסכיהם . ענין זריקה :
<b style="color: gray;">תורה תמימה</b> מאי אחד העובד אמר רבי ירמיה הכי קאמר אחד העובד כדרכה ואחד המזבח ואחד המקטר ואחד המנסך ואחד המשתחוה ואפילו שלא כדרכה וליחשוב נמי זורק אמר אביי זורק היינו מנסך דכתיב בל אסיך נסכיהם מדם וכו'.<small><span style="color: gray;">סנהדרין ס ע"ב</span></small>
<b style="color: gray;">מלבי"ם פירוש המילות</b> ירבו, יאמר הנה אלה אשר אחר מהרו אשר ימהרו לעבודת אל אחר, ירבו עצבותם ועצביהם של הקדושים הנ''ל, שהיו עושים להם עצבים לצייר תכונתם ולקבל מהם השפעה על העצבים המכונים להם, אבל אנכי בל אסיך נסכיהם מדם, אני לא אלמד ממעשיהם להסיך לפני הקדושים ועצביהם נסכי דם וגם לא אשא את שמותם על שפתי, שאסור להזכיר שם ע''ג רק אאביד את שמם מתחת השמים, רק.
<b style="color: gray;">מלבי"ם ביאור המילות</b> עצבותם. מענין עצבים, ובא פה במשקל שם נקבה לגנאי, אחר מהרו. הממהרים לאל אחר, וי''מ מענין מוהר ומתן, שמקריבים לו קרבנות :
<h3>{ה}</h3>
יְֽהוָ֗ה מְנָת־חֶלְקִ֥י וְכוֹסִ֑י אַ֝תָּ֗ה תּוֹמִ֥יךְ גּוֹרָלִֽי׃
<b style="color: gray;">רש"י</b> ה' מנת חלקי וכוסי . כל טובתי הימנו , לשון אחר וכוסי וחשבוני כמו ( שמות יב ) תכוסו על השה וכן חברו מנחם : אתה תומיך גורלי . אתה הוא אשר הניחות ידי על החלק הטוב שנאמר החיים והמות נתתי וגו' ובחרת בחיים ( דברי' ל ) כאדם האוהב אחד מבניו ומניח ידו על החלק הטוב ואומר את זה בחר לך , תומיך השפלת ידי על הגורל ל' ימך המקרה ( קהלת י ) ישפל , כך הוא נדרש בספרי , וגם יש לפותרו לשון תמיכה מדרש האגדה כמו ויתמוך יד אביו וגו' ( בראשי' מח ) :
<b style="color: gray;">מצודת דוד</b> ה' מנת חלקי . הוא המנה הניתן לחלקי ר''ל בו אני מאמין : וכוסי . הוא המנה הניתן בתוך כוסי וכפל הדבר במ''ש : תומיך . תמכת בידי להניחה על הגורל ההוא ר''ל עוררת לבי להאמין בך ואמר במשל כדרך האב התומך יד בנו החביב לו ומניחה על חלק היפה לומר את זה ברור לך :
<b style="color: gray;">מלבי"ם פירוש המילות</b> ה' מנת חלקי וכוסי, ואיני נתון תחת המערכת וכחות הטבע, ויש הבדל בין חלק ובין כוס, שהכוס הוא רק החלק שהכין האדם לעצמו עפ''י הכנתו, והחלק והכוס הם בשוה והגורל יהיה לפעמים בחלקים בלתי שוים כפי מה שיעלה הגורל, ויש לכל אדם חלק ונחלה בה' מצד הלידה שנפשו חלק אלהי וזה נקרא חלק, ועז''א ה' מנת חלקי, {{{ב}}} יוכל לזכות בקדושה יתירה עפ''י הכנתו לפי מעשיו וזה נקרא כוס, עז''א ה' כוסי, {{{ג}}} יקבל מה' מתנה יתירה על יתר אחיו עפ''י רצון ה' אחר שזכה לזה תחלה ע''י מעשיו כמ''ש ידעתיך בשם וגם מצאת חן בעיני וזה נקרא גורל, ועז''א אתה תומיך גורלי, שנגד שעובדי כוכבים מכחישים ההשגחה ואין להם חלק בה' והשגחתו רק בצבא השמים, ולא ע''י הכנה עפ''י מעשיהם אחר שהם מכחישים את הבחירה, ולא עפ''י גורל כי בחלקי נחל חלקם הן הם גורלם, לז''א כי שלשה אלה חלקו ונחלתו מה' לבד :
<b style="color: gray;">מלבי"ם ביאור המילות</b> חלקי כוסי, גורלי. הכוס הוא החלק שהכין האדם והזמין א''ע אליו, כמו במכסת נפשות, במכסת הערכך, יום הכסא, לא כן החלק יהיה גם בדבר שנופל לאדם ממילא, ויש הבדל בין חלק וגורל, שהחלק הוא בשוה לפי החלוקה לחלקים שוים, אם בקו, וידו חלקתם להם בקו (ישעיה ל''ד), אם במאזני משקל (יחזקאל ה') קח לך מאזני משקל וחלקתם, וכדומה, והגורל יהיה לפעמים בחלקים בלתי שוים אם באיכות אם בכמות, עמ''ש ישעיה (י''ז י''ד) :
<h3>{ו}</h3>
חֲבָלִ֣ים נָֽפְלוּ־לִ֭י בַּנְּעִמִ֑ים אַף־נַ֝חֲלָ֗ת שָֽׁפְרָ֥ה עָלָֽי׃
<b style="color: gray;">רש"י</b> חבלים נפלו לי בנעימים . כשנפל לי הגורל להיות בחלקך חבל נעים הוא זה אף עלי שפרה נחלה כזו :
<b style="color: gray;">מצודת דוד</b> חבלים . המחוזות אשר נפלו בחלקי הם המיוחדים בהדברים הנעימים ר''ל האלהים אשר בחרתי בו הוא האל המיוחד : אף נחלת . הנחלה שבחרתי יפה הוא בעיני וכפל הדבר במ''ש :
<b style="color: gray;">מצודת ציון</b> חבלים . כן יקראו המחוזות וכן מחבל בני יהודה ( יהושע י''ט ) ע''ש כי בחבל יחולק נחלה : שפרה . ענין היופי כמו אמרי שפר ( בראשית מ''ט ) :
<b style="color: gray;">מלבי"ם פירוש המילות</b> חבלים, ויש הבדל ביני ובינם בין באושר הנפש בין בהצלחת הגוף, שבאושר הנפש חבלים נפלו לי בנעימים, קורא בשם נעימים את התענוגים הרוחנים שתשיג הנפש, שבזה נפלו לי חבלים וחלקים רבים בעדן הרוחני והצחצחות אשר עובדי האליל אין להם אושר הנפש וקיום נצחי, ולעומת הצלחת הגוף וכל הנתלה בזה שזה קורא נחלה, כי הצלחות האלה ינחילו האבות להבנים כמ''ש בית והון נחלת אבות, יש לי נחלת שפרה עלי לא כהעכו''ם שנחלתם אינו שפרה בעיניהם כי מבקשים מותרות ואינם שמחים בחלקם, כמ''ש מה בין תלמידיו של א''א לתלמידיו של בלעם הרשע כו' אוכלים בעוה''ז וכו' :
<b style="color: gray;">מלבי"ם ביאור המילות</b> חבלים. כמו ויפלו חבלי מנשה עשרה (יהושע י''ז) : נחלת. כמו נחלה. וכן זמרת יה (שמות ט''ו), עזרת מצר (לקמן ס') :
<h3>{ז}</h3>
אֲבָרֵ֗ךְ אֶת־יְ֭הוָה אֲשֶׁ֣ר יְעָצָ֑נִי אַף־לֵ֝יל֗וֹת יִסְּר֥וּנִי כִלְיוֹתָֽי׃
<b style="color: gray;">רש"י</b> אברך את ה' . עד כאן ניבא דוד על כנסת ישראל שתאמר כן ועכשיו אומר ואני גם אני אברך את ה' אשר יעצני לבחור בחיים וללכת בדרכיו : אף לילות יסרוני כליותי . ליראה אותו ולאהבה ורבותינו פירשוהו על אברהם אבינו שלמד תורה מאליו עד שלא נתנה תורה אף אנו צריכין לישב המקראות על סדרן :
<b style="color: gray;">מצודת דוד</b> אשר יעצני . בעבור שיעץ אותי לקבלו לאלוה : אף לילות . כאשר הוא יעץ אותי כן אף כליותי מוסרות ויועצות אותי ע''ז בלילות שהיא עת אשר הלב פנוי ממחשבה הטורדת :
<b style="color: gray;">מלבי"ם פירוש המילות</b> אברך, והגם שכפי דעת התורה האדם חפשי במעשיו, בכ''ז לא עזב ה' את האדם בזה שיהיה מוכן להכשל ע''י היצה''ר והתאוה, כי ה' עומד אצלי כיועץ בל אמשך אחרי עצת היצה''ר, והם דרכי התורה אשר נתן לנו שהם עצות שה' נותן לנו איך להשמר מרשת התאוה ומוקשיה, אף לילות יסרוני כליותי וגם שנטע ה' בנפש האדם הרגשת המוסר עד שנפשו בעצמו תיסרהו מלכת בדרך הרע וירגיש בנפשו מוסר מונע אותו מדרך רע, וז''ש שאף בלילה כליותי ייסרו אותי מלכת בדרך רע, [כמ''ש בפי' איוב במ''ש ובמוסרם יחתום] :
<h3>{ח}</h3>
שִׁוִּ֬יתִי יְהוָ֣ה לְנֶגְדִּ֣י תָמִ֑יד כִּ֥י מִֽ֝ימִינִ֗י בַּל־אֶמּֽוֹט׃
<b style="color: gray;">רש"י</b> שויתי ה' לנגדי תמיד . בכל מעשי שמתי מוראו לנגד עיני ולמה כי מימיני הוא תמיד לעזרני לבל אמוט , ד''א שויתי ה' לנגדי תמיד ס''ת היה עמו לקרות בו כל ימי חייו וזה שאמר מימיני בל אמוט ע''ש התורה שנתנה בימינו שאני עוסק בה ולפיכך בל אמוט ( סא''א ) :
<b style="color: gray;">מצודת דוד</b> שויתי ה' . תמיד אחשב כאלו ה' עומד נגדי ורואה מעשי : כי מימיני . כי בעבור זה יעמוד מימיני לעזור לי ולא אהיה נוטה לנפול :
<b style="color: gray;">מצודת ציון</b> שויתי . שמתי כמו משוה רגלי ( לקמן י''ח ) :
<b style="color: gray;">תורה תמימה</b> וכדתניא וכתב לו את משנה וגו' כותב לשמו שתי תורות אחת שהיא יוצאה ונכנסת עמו ואחת שמונחת לו בבית גנזיו אותה שיוצאה ונכנסת עמו (עושה אותה כמין קמיע ותולה בזרועו שנאמר שויתי ה' לנגדי תמיד כי מימיני בל אמוט) אינו נכנס בה לא לבית המרחץ ולא לבית הכסא שנאמר והיתה עמו וקרא בו מקום הראוי לקראות בו וכו'. <small><span style="color: gray;">סנהדרין כא ע"ב</span></small>
רשב"א אומר משום ר' אליעזר בן פרטא שאמר משום רבי אלעזר המודעי כתב זה לא נשתנה כל עיקר שנאמר ווי העמודים מה עמודים לא נשתנו אף ווים לא נשתנו ואומר ואל היהודים ככתבם וכלשונם מה לשונם לא נשתנה אף כתבם לא נשתנה אלא מה אני מקיים את משנה התורה הזאת לשתי תורות אחת שיוצאה ונכנסת עמו ואחת שמונחת לו בבית גנזיו אותה שיוצאה ונכנסת עמו עושה אותה כמין קמיע ותולה בזרועו שנאמר שויתי ה' לנגדי תמיד וכו'. <small><span style="color: gray;">סנהדרין כב ע"א</span></small>
<b style="color: gray;">מלבי"ם פירוש המילות</b> שויתי, וע''י עצות התורה והרגשת המוסר, שויתי את ה' לנגדי ר''ל שהגם שתאות הגוף וחמדותיו יסיתני לנטות מאחרי ה', אני משוה את ה' לנגדי, כי פקודת ה' ומצותיו הן עומדות נגד תאות גופי, והן מצוות את ההפך מה שאני רוצה מצד גופי ויצרי, ושויתי ערך שניהם זה מול זה, שבודאי ראוי שאבטל רצוני ותאותי מפני ה' ומצותיו, והענין כי בנפש האדם יש שני דרכים, הגוף וכחותיו יעצוהו תמיד ללכת לקראת נחשים ויטהו אל אהבת עצמו, עד שאפי' הטוב אשר יעשה, יעשה מפני אהבת עצמו מתקות השכר ויראת עונש או פנייה אחרת, אולם נמצא כח באדם שהיא התבונה המעשיית אשר תשים לפניו חק שיעשה הטוב רק בעבור שהוא טוב, ושרשה מהתבונה הכוללת הבלתי ב''ת שהוא השי''ת, עד שה' הוא מיעץ אותו נגד הגוף ונגד חפציו, והשומע לעצת ה' הוא משוה את ה' נגדו, ר''ל שמעריך שתי הטענות במאזני משקל טענת הגוף וטענת הנפש, ושני הדרכים האלה נקראים ימין ושמאל בכתבי הקדש, שההולך בעצת גופו ותאותו הולך בדרך השמאל, כי לב כסיל משמאלו, אבל אחר ששויתי ה' לנגדי ובטלתי רצוני מפני רצונו, הוא מימיני בל אמוט, אני הולך ונוסע הנגבה לצד הימין אל הטהרה והקדושה.
<b style="color: gray;">מלבי"ם ביאור המילות</b> שויתי. מענין שימה. וכבר בארתי (הושע י') ששוה המורה על השימה כולל גם מושג השיווי והערך, שהערכתי את ה' לנגדי, ולכן בטלתי חפצי מפני רצון ה' :
<h3>{ט}</h3>
לָכֵ֤ן ׀ שָׂמַ֣ח לִ֭בִּי וַיָּ֣גֶל כְּבוֹדִ֑י אַף־בְּ֝שָׂרִ֗י יִשְׁכֹּ֥ן לָבֶֽטַח׃
<b style="color: gray;">רש"י</b> לכן שמח לבי וגו' . לפי שאני בוטח כי לא תעזוב נפשי לשאול' שהרי בעון עבירה גדולה שהיתה בידי בשרתני גם ה' העביר חטאתך ( ש''ב יב ) ק''ו שמעתה לא תעזבני לסור ממך :
<b style="color: gray;">מצודת דוד</b> שמח לבי . כי תשיג תאותה : ויגל כבודי . היא הנשמה שהיא כבוד הגוף : ישכון . אחר המות בקבר :
<b style="color: gray;">תורה תמימה</b> אתיוה לרבי אלעזר ברבי שמעון וקא תפיס גנבי ואזיל שלח ליה ר' יהושע בן קרחה חומץ בן יין עד מתי אתה מוסר עמו של אלהינו להריגה שלח ליה קוצים אני מכלה מן הכרם שלח ליה יבא בעל הכרם ויכלה את קוציו יומא חד פגע ביה ההוא כובס קרייה חומץ בן יין אמר מדחציף כולי האי שמע מינה רשיעא הוא אמר להו תפסוהו תפסוהו לבתר דנח דעתיה אזל בתריה לפרוקיה ולא מצי קרי עליה שומר פיו ולשונו שומר מצרות נפשו זקפוהו קם תותי זקיפא וקא בכי אמרו ליה רבי אל ירע בעיניך שהוא ובנו בעלו נערה מאורסה ביום הכפורים הניח ידו על בני מעיו אמר שישו בני מעי שישו ומה ספיקות שלכם כך ודאות שלכם על אחת כמה וכמה מובטח אני בכם שאין רמה ותולעה שולטת בכם ואפי' הכי לא מייתבא דעתיה אשקיוהו סמא דשינתא ועיילוהו לביתא דשישא וקרעו לכריסיה הוו מפקו מיניה דיקולי דיקולי דתרבא ומותבי בשמשא בתמוז ואב ולא מסרחי כל תרבא נמי לא סריח כל תרבא לא סריח שורייקי סומקי מסריח הכא אף על גב דאיכא שורייקי סומקי לא מסריח קרי אנפשיה אף בשרי ישכון לבטח וכו'.<small><span style="color: gray;">בבא מציעא פג ע"ב</span></small>
תנו רבנן שבעה לא שלט בהן רמה ותולעה ואלו הן אברהם יצחק ויעקב משה אהרן ומרים ובנימין בן יעקב אברהם יצחק ויעקב דכתיב [בהו] בכל מכל כל משה אהרן ומרים דכתיב [בהו] ע"פ ה' בנימין בן יעקב דכתיב ולבנימן אמר ידיד ה' ישכון לבטח עליו וי"א אף דוד דכתיב אף בשרי ישכון לבטח ואידך ההוא רחמי הוא דקא בעי וכו'.<small><span style="color: gray;">בבא בתרא יז ע"א</span></small>
<b style="color: gray;">מלבי"ם פירוש המילות</b> לכן, בזה יש לי שלש מעלות, {{{א}}} ששמח לבי הלב מציין הכח הממשלה אשר בנפש, שהאיש המשועבד לתאותיו לבו אינו שמח כי הרשעים מלאים חרטה והלב י''ל תמיד מלחמה פנימית עם עצמו, אבל המושל ברוחו ומכניע תאותיו לבו שמח כי נצח את המלחמה, {{{ב}}} מצד הנפש האלהית שנקראת בשם כבוד בכתבי הקדש שהיא תגל בגילה חדשה, כי היא חפצה שתשאר ברוחניותה ולא תתגאל בפת בג הגוף וביין משתיו, {{{ג}}} מצד הגוף עצמו שכ''ז ששומע לעצת התאוה, יכל בשרו מרואי, וכל כחות התאוה ירגיזו את בשרו ויכלוהו, רקב עצמות קנאה, והתאוה תכלה בשרו ושארו, אבל ע''י שהשקטתי זעף התאוה ושאונה בשרי ישכן לבטח :
<b style="color: gray;">מלבי"ם ביאור המילות</b> שמח לבי ויגל כבודי. בארתי (לקמן כ''ב ב') ההבדל בין שמחה וגיל ששמחה היא התמידית וגיל הוא על דבר מתחדש, ותפס פה רבותא בכל אחד, שהלב ישמח בשמחה תמידית, כי יתגבר על יצרו תמיד עד שלא יהיה זה אצלו דבר מתחדש כמי שפעם נוצח ופעם לא, וכבודו שהיא הנפש הרוחנית תגל, כי יתחדש לה בכל פעם מדרגה חדשה ותלך מחיל אל חיל :
<h3>{י}</h3>
כִּ֤י ׀ לֹא־תַעֲזֹ֣ב נַפְשִׁ֣י לִשְׁא֑וֹל לֹֽא־תִתֵּ֥ן חֲ֝סִידְךָ֗ לִרְא֥וֹת שָֽׁחַת׃
<b style="color: gray;">מצודת דוד</b> כי לא תעזוב נפשי . לא תכלה נפשי בקבר עם הגוף : לא תתן וגו' . על הנפש יאמר וכפל הדבר במ''ש :
<b style="color: gray;">תורה תמימה</b> כל המזכה את הרבים אין חטא בא על ידו מ"ט כדי שלא יהא הוא בגיהנם ותלמידיו בגן עדן שנאמר כי לא תעזוב נפשי לשאול לא תתן חסידך לראות שחת וכו'.<small><span style="color: gray;">יומא פז ע"א</span></small>
א"ר יהושע בן לוי ז' שמות יש לגיהנם ואלו הן שאול ואבדון ובאר שחת ובור שאון וטיט היון וצלמות וארץ התחתית וכו' באר שחת דכתיב כי לא תעזוב נפשי לשאול לא תתן חסידך לראות שחת וכו'.<small><span style="color: gray;">עירובין יט ע"א</span></small>
<b style="color: gray;">מלבי"ם פירוש המילות</b> כי, מפרש נגד מ''ש ויגל כבודי שהיא נשמתו הרוחנית כי עי''כ לא תעזב נפשי לשאול, שהגם שהגוף ימות בהכרח וירד לשאול שהוא הקבר, אבל נפשי הרוחנית לא תרד שאולה כי היא תחיה לעולם בנעימות נצח, ונגד מ''ש אף בשרי ישכן לבטח מפרש כי לא תתן חסידך לראות שחת, שהגוף שהתנהג בחסידות לא ישחת למות קודם זמנו, שעל ידי שלא הלך אחר תאותו ישכון בשר הגוף בשלוה ובבריאות ויאריך ימים :
<b style="color: gray;">מלבי"ם ביאור המילות</b> לא תעזב נפשי לשאול, לא תתן חסידך לראות שחת. נפשי היא הנפש הרוחנית (כנ''ל ג') שבעת שבא שם נפש נגד הגוף כוון על הנשמה, ושחת מציין לרוב המיתה קודם הזמן, מה בצע בדמי ברדתי אל שחת, ואתה אלהים תורידם לבאר שחת, ויש הבדל בין לא תעזוב ובין לא תתן הגם שכבר כללתי התו''ה (קדושים סי' ד') שפעל נתן הבא בשלילה ואחריו המקור פירושו לא תשבק, יש הבדל שלא תעזב היינו שיהיה תחת רשותו ולא יעזבנו להפרד מאתו וזה שייך על הנפש, ולא תתן שתרגומו לא תשבק היינו שיצילהו מני שחת, וזה שייך על הגוף שאינו כ''כ דבוק עם השם כמו הנפש שיצדק עליו לשון לא תעזוב :
<h3>{יא}</h3>
תּֽוֹדִיעֵנִי֮ אֹ֤רַח חַ֫יִּ֥ים שֹׂ֣בַע שְׂ֭מָחוֹת אֶת־פָּנֶ֑יךָ נְעִמ֖וֹת בִּימִינְךָ֣ נֶֽצַח׃
<b style="color: gray;">רש"י</b> תודיעני ארח חיים . לשון עתיד הוא ואינו לשון תפלה : שבע שמחות . שמחה שאין לה קץ ותכלה היא השמחה של עתיד ( סא''א ) : את פניך . שמחות אשר לפניך בכת הקרובה לך :
<b style="color: gray;">מצודת דוד</b> תודיעני . תן בי דעה ללכת באורח המביאה החיים הנצחיים להיות שובע בשמחות במה שאראה את פניך וכמ''ש רז''ל שהצדיקים נהנין מזיו השכינה : נעימות . ולהיות שבע עד נצח מן הנעימות הנתונות בימינך והם תענוגי עוה''ב הנאהבים והנעימים :
<b style="color: gray;">מצודת ציון</b> נעימות . ענין מתיקות וערבות :
<b style="color: gray;">תורה תמימה</b> מתני' דלא כרבי יהודה דתניא רבי יהודה אומר כנור של מקדש של שבעת נימין היה שנאמר שובע שמחות [את] פניך אל תיקרי שובע אלא שבע ושל ימות המשיח שמונה שנאמר: למנצח על השמינית על נימא שמינית של עולם הבא עשר שנאמר עלי עשור ועלי נבל עלי הגיון בכנור ואומר הודו לה' בכנור בנבל עשור זמרו לו שירו לו שיר חדש אפילו תימא רבי יהודה לעולם הבא איידי דנפישי נימין דידיה נפיש קליה כי נבל קרי ליה נבל:<small><span style="color: gray;">ערכין יג ע"ב</span></small>
<b style="color: gray;">מלבי"ם פירוש המילות</b> תודיעני אורח חיים, החיים הזמניים הם רק חיים מדומים, והחיים האמתיים הם חיי הנפש עת תפשט את שלמותיה הבשריים ותשוב אל צרור החיים, וכל עוד תתלבש בגולם וגויה היא הולכת להתקרב אל ארצות החיים, אבל זה אם תלך באורח מישור בדרך ה' אשר בו תגיע אל מחוז החפץ, ובקש מה' שיודיעהו הארח שבו יגיע אל החיים הנצחיים, כי דרך זה לא יודע מעצמו רק מפי ה', ובאר כי יש שני הבדלים בין החיים הנפשיים האמתיים ובין החיים המדומים, {{{א}}} שהשמחה שישיג האדם בחיים הזמנים לא ישבע בשמחה כי אחריתה שמחה תוגה, אבל בחיים הנפשיים שם יש שובע שמחות את פניך מזיו השכינה, {{{ב}}} שהתענוג הגשמי הוא פוסק ואינו נצחי אבל נעימות הנמצא בימינך הוא נעימות נצח שהוא נצחי :
<b style="color: gray;">מלבי"ם ביאור המילות</b> שובע. שם, נצח. כבר בארתי שנצח מורה על זמן הנצחי של הרוחנים שהוא למעלה מן הזמן הידוע לנו שנצחיותו נקרא בשם עולם :
<h2>תהילים פרק-יז</h2>
<h3>{א}</h3>
תְּפִלָּ֗ה לְדָ֫וִ֥ד שִׁמְעָ֤ה יְהוָ֨ה ׀ צֶ֗דֶק הַקְשִׁ֥יבָה רִנָּתִ֗י הַאֲזִ֥ינָה תְפִלָּתִ֑י בְּ֝לֹ֗א שִׂפְתֵ֥י מִרְמָֽה׃
<b style="color: gray;">מצודת דוד</b> צדק . תפלתי הנאמרה בצדק ובכוונת הלב : בלא . הנאמרת בלי שפתי מרמה :
<b style="color: gray;">מלבי"ם פירוש המילות</b> תפלה לדוד, תפלה זו נחלקת לג' חלקים, (חלק א') מספר צדקתו איך נשמר מכל חטא בין במחשבה בין במעשה, ועז''א שמעה ה' צדק, (חלק ב') מתאונן על אויביו ועל רעתם, ועז''א הקשיבה רנתי, (חלק ג') מתפלל על אשרו הנפשי, ועז''א הקשיבה תפלתי, ויען שיתראה בו קצת גאות ויוהרא, אומר שתפלתו היא בלא שפתי מרמה רק בלב שלם מבטחונו לה' :
<b style="color: gray;">מלבי"ם ביאור המילות</b> שמעה, הקשיבה, האזינה. כבר בארתי (ישעיה א' י' ובכ''מ) שהסדר הוא בתחלה קושב ואחר כך מאזין ואח''כ שומע, וכשבא על ג' נשואים מתחלפים יאמרו על העקרי לשון שמיעה, ועל הבלתי עקרי כ''כ לשון האזנה, ועל הטפל לשון הקשבה, וזאת היא עקר בעיניו מה שיספר צדקו, לכן אמר שמעה צדק, ואחריו התפלה ואחריו הרנה, שרנה הוא לשון צעקה, בין צעקה של שמחה בין צעקה של בכי ואנקה כמ''ש במכלול ומענין השני בא פה, כמו קומי רוני בלילה :
<h3>{ב}</h3>
מִ֭לְּפָנֶיךָ מִשְׁפָּטִ֣י יֵצֵ֑א עֵ֝ינֶ֗יךָ תֶּחֱזֶ֥ינָה מֵישָׁרִֽים׃
<b style="color: gray;">רש"י</b> מלפניך משפטי יצא . עבירות שבידי שאני ראוי להשפט עליהם ביסורין יצאו מלפניך ולא יבואו לפניך בדין : עיניך תחזינה מישרים . אם יש בידי זכיות בהן תחזינה במישרים עיניך :
<b style="color: gray;">מצודת דוד</b> משפטי יצא . רצה לומר לא תעשה בי משפט הראוי על אשמותי כי ראה מעשה הישרים שעשיתי ולפיהן שפטני :
<b style="color: gray;">מלבי"ם פירוש המילות</b> מלפניך, מתחיל לספר צדקתו, אומר הגם שבני אדם מפילים עלי משפט מעוקל לדון אותי לכף חובה, הלא מלפניך משפטי יצא עיניך הלא תחזינה מישרים ולא תוציא עלי משפט שלא ביושר לחייב אותי :
<h3>{ג}</h3>
בָּ֘חַ֤נְתָּ לִבִּ֨י ׀ פָּ֘קַ֤דְתָּ לַּ֗יְלָה צְרַפְתַּ֥נִי בַל־תִּמְצָ֑א זַ֝מֹּתִ֗י בַּל־יַעֲבָר־פִּֽי׃
<b style="color: gray;">רש"י</b> בחנת לבי וגו' . ידעתי כי יש עבירה בידי ואם משפט עונשי יבא לפניך לא אצדק בדין אשר כבר בחנת לבי : פקדת לילה . לעת הערב בעון בת שבע שנאמר ויהי לעת ערב ויקם דוד וגו' ( ש''ב יא ) : צרפתני . נסיתני : בל תמצא . לא מצאת בי חפצך : זמותי בל יעבר פי . אם תעלה עוד במחשבתי ליבחן לפניך בל יעבר פי לומר עוד בחנני ונסני כמו שאמרתי כבר כמו שנאמר ( לקמן כו ) בחנני ה' ונסני שאמר דוד לפני הקב''ה מפני מה אומרים אלהי אברהם ואין אומרים אלהי דוד אמר לו אני בחנתיו בי' נסיונות ונמצא שלם אמר בחנני ונסני כדאיתא במסכת שבת :
<b style="color: gray;">מצודת דוד</b> בחנת לבי . לדעת מחשבותי והשגחת בי בלילה והוא עת שמחשבת האדם צלולה . צרפתני . כצורף הזה הצורף כספו לדעת הטובה היא כן בחנת אותי ולא מצאת בי מחשבת רשע : זמותי . מחשבותי אינם עוברים דברי פי רצה לומר כמחשבותי כן אמרי פי :
<b style="color: gray;">מצודת ציון</b> פקדת . ענין זכרון והשגחה כמו וה' פקד ( בראשית כ''א ) : זמותי . ענין מחשבה :
<b style="color: gray;">תורה תמימה</b> מיד וישלח דוד וידרוש לאשה ויאמר הלא זאת בת שבע בת אליעם אשת אוריה החתי וישלח דוד מלאכים ויקחה ותבא אליו וישכב עמה והיא מתקדשת מטומאתה ותשב אל ביתה והיינו דכתיב בחנת לבי פקדת לילה צרפתני בל תמצא זמותי בל יעבר פי אמר איכו זממא נפל בפומיה דמאן דסני לי ולא אמר כי הא מילתא דרש רבא מאי דכתיב למנצח לדוד בה' חסיתי איך תאמרו לנפשי נודי הרכם צפור אמר דוד לפני הקב"ה רבש"ע מחול לי על אותו עון שלא יאמרו הר שבכם צפור נדדתו דרש רבא מאי דכתיב לך לבדך חטאתי והרע בעיניך עשיתי למען תצדק בדברך תזכה בשפטך אמר דוד לפני הקב"ה גליא וידיעא קמך דאי בעיא למכפייה ליצרי הוה כייפינא אלא אמינא דלא לימרו עבדא זכי למריה וכו'.<small><span style="color: gray;">סנהדרין קז ע"א</span></small>
<b style="color: gray;">מלבי"ם פירוש המילות</b> בחנת, נגד מה שלא חטא במחשבה אומר אתה בחנת את לבי שהיא מחשבת הלב, במה שפקדת לילה שבלילה היא עת המחשבה ופקדת בל אהרהר בלילה מחשבות לא נכונות, הנה צרפתני ולא תמצא כי זמותי דבר אשר בל יעבר פי שמחשבה אשר אין ראוי להוציאה בפי לא חשבתי גם בלבי, דבר שאסור לאמרו בפה נזהרתי ממנו מלחשבו גם במחשבת הלב :
<b style="color: gray;">מלבי"ם ביאור המילות</b> (ג-ד) בחנת, צרפתני. הצרוף הוא אחר הבחינה, כמו בחנני צרפה כליותי (לקמן כ''ו ב'), וכמ''ש בירמיה (ט' ו') : זמותי. הוא המעמיק במחשבה וזה ההבדל בינו ובין חשב, ורובו לרע, כי א''א שלא יעבר רע על מחשבתו, רק לא זמם במחשבה זאת, ורצונו לומר לא תמצא שהעמקתי במחשבתי דבר שאין ראוי להוציאו מפי, והוא מאמר חרוזי עם פסוק שאחריו, וזה סדרו, בחנת לבי -. פקדת לילה -. צרפתני בל תמצא -. זמותי בל יעבר פי -. לפעולות אדם -. בדבר שפתיך -. אני שמרתי ארחות פריץ :
<h3>{ד}</h3>
לִפְעֻלּ֣וֹת אָ֭דָם בִּדְבַ֣ר שְׂפָתֶ֑יךָ אֲנִ֥י שָׁ֝מַ֗רְתִּי אָרְח֥וֹת פָּרִֽיץ׃
<b style="color: gray;">רש"י</b> לפעלות אדם בדבר שפתיך וגו' , תמוך אשורי וגו' . מאז והלאה לכל פעולת אדם שבאתי לפעול אני שמרתי בשביל דבר שפתיך ארחות פריץ לנטות מהם שלא אלך בהם אך לתמוך אשורי תמיד במעגלותיך לא נמוטו מהם פעמי , פירוש אחר לפעלות אדם בדבר שפתיך וגו' לפי שצריך אדם להשתמש בפעולותיו לפי ישרת דבר שפתיך אשר אמרת לא תנאף אני שמרתי ארחות פריץ אע''פ שעשיתי שלא כראוי בטובתך :
<b style="color: gray;">מצודת דוד</b> לפעולות וגו' . מה שצוית בדבר שפתיך על פעולות האדם את המעשה אשר יעשה . ארחות פריץ . אורח הפרוץ וההרוס המבטל אורח המצות הנה אני שמרתיו לבלי תת למי ללכת בו לבטל אורח המצות :
<b style="color: gray;">מלבי"ם פירוש המילות</b> לפעולות, נושאי המאמר הראשון נמשכים גם לכאן, וזהו סדרו (בחנת) לפעולות אדם (פקדת) בדבר שפתיך (צרפתני בל תמצא) אני שמרתי ארחות פריץ, שאחר שחשב שלא ימצא אחר הבחינה שחטא במחשבה, אומר כי כן לא חטא גם בפעולה ומעשה, ואם בחנת לפעולות אדם הם המעשים אשר פקדת והזהרת בדבר שפתיך שלא לעשותם שהם האזהרות ומל''ת שהזהירה עליהם התורה, צרפתני בל תמצא שאני שמרתי ללכת בארחות פריץ, לעשות איזה דבר איסור כמו שעושים הפריצים הפורצים גדרות :
<h3>{ה}</h3>
תָּמֹ֣ךְ אֲ֭שֻׁרַי בְּמַעְגְּלוֹתֶ֑יךָ בַּל־נָמ֥וֹטּוּ פְעָמָֽי׃
<b style="color: gray;">רש"י</b> תמוך אשורי וגו' . מאז והלאה לכל פעולת אדם שבאתי לפעול את המישרים תחזינה עיניך והמשפט מלפניך יצא :
<b style="color: gray;">מצודת דוד</b> תמוך . סמוך רגלי ללכת בנתיבותיך בכדי שלא ימעדו לנפול :
<b style="color: gray;">מצודת ציון</b> אשרי . הרגלים הפוסעים וכן לא תמעד אשוריו ( לקמן ל''ז ) . במעגלותיך . בנתיבותיך : נמוטו . ענין המעדה ונטיה לנפול כמו לעת תמוט רגלם ( דברים ל''ב ) : פעמי . רגלי כמו מה יפו פעמיך ( ש''ה ז' ) :
<b style="color: gray;">מלבי"ם פירוש המילות</b> תמוך אשורי במעגלותיך, המעגל הוא הדרך הסבובי, שלפעמים צריך לנטות מן הארח הישר אל המעגל שסובבים בו עד שמגיעים על ידו אל הארח הישר, למשל הרחמים הוא הדרך הישר וכן הענוה והבושת, ולפעמים צריך לנטות אל האכזריות והגאוה והעזות נגד רשעים ומכעיסי ה' והמלעיגים על עובדי ה', או במקום שצריך לעשות בהוראת שעה נגד מצות התורה כמו אליהו בהר הכרמל, ובזה צריך עזר אלוה בל יטה מני הדרך אחר שנוטה מן הישר אל הצד, על זה אמר שגם בעת הצטרך ללכת במעגל הסבובי גם אז תמוך אשורי, היה נתמך ונסעד מה' בל נמוטו פעמי, וגם אז עשה כל מעשיו לש''ש ולא מט מדרך האושר והשלימות :
<b style="color: gray;">מלבי"ם ביאור המילות</b> תמוך מקור, במעגלותיך. גדר המעגל הוא הדרך הסבובי בעיגול כמ''ש בכ''מ :
<h3>{ו}</h3>
אֲנִֽי־קְרָאתִ֣יךָ כִֽי־תַעֲנֵ֣נִי אֵ֑ל הַֽט־אָזְנְךָ֥ לִ֝֗י שְׁמַ֣ע אִמְרָתִֽי׃
<b style="color: gray;">רש"י</b> כי תענני אל . כי בטוח אני שתענני :
<b style="color: gray;">מצודת דוד</b> כי תענני . כי ידעתי שתענני :
<b style="color: gray;">מלבי"ם פירוש המילות</b> אני, עתה מתחיל הרנה על רדיפת אויביו, אחר שברר את צדקו, אמר הנה קראתיך כי ידעתי שתענני אל, ואבקש שלא לבד שתענני למלאת בקשתי, כי גם הט אזנך לי שמע אמרתי, כדרך האהוב שלא לבד שממלאים בקשתו כי שומעים גם איכות אמריו בכל פרטיהם :
<h3>{ז}</h3>
הַפְלֵ֣ה חֲ֭סָדֶיךָ מוֹשִׁ֣יעַ חוֹסִ֑ים מִ֝מִּתְקוֹמְמִ֗ים בִּֽימִינֶֽךָ׃
<b style="color: gray;">רש"י</b> הפלה חסדיך . דשיבר''א בלע''ז כמו ונפלינו אני ועמך ( שמות לג ) מושיע בימינך את החוסים בך ממתקוממים עליהם הפלה חסדיך מושיע חוסים הרי זה מקרא מסורס הפלה חסדיך להושיע בימינך את החוסים וגו' :
<b style="color: gray;">מצודת דוד</b> הפלה חסדיך וגו' . רצה לומר אתה המושיע את החוסים בך הפרש חסדיך מן הקמים בימינך לעשות מול רצונך לבל עשות להם חסד בלבד להחוסים בך תעשה החסד :
<b style="color: gray;">מצודת ציון</b> הפלה . ענין הפרשה : ממתקוממים . מהקמים למולך :
<b style="color: gray;">מלבי"ם פירוש המילות</b> הפלה חסדיך אתה האל המושיע חוסים בך, צריך אתה להפלות בם חסדיך, היינו להראות חסדים גדולים מופרשים ונעלים מן הטבע, מסבת אלה אשר המה מתקוממים בימינך, ר''ל שהם מראים א''ע כאילו הם צדיקים ומתקוממים עלי בעזרתך, והם אומרים שימינך תושיע להם נגדי, כמו שאמרו אויבי דוד אלהים עזבו רדפו וכו' אין ישועתה לו באלהים, כאלו אלהים שלחם להתקומם עלי וימינו תושיע למו בדבר זה, ולכן צריך אתה להפלות חסדך להראות שאין האמת אתם :
<h3>{ח}</h3>
שָׁ֭מְרֵנִי כְּאִישׁ֣וֹן בַּת־עָ֑יִן בְּצֵ֥ל כְּ֝נָפֶ֗יךָ תַּסְתִּירֵֽנִי׃
<b style="color: gray;">רש"י</b> כאישון . הוא השחור שבעין שהאור תלוי בו ועל שם שחרוריתו הוא קרוי אישון לשון חשך והקב''ה הכין לו שומר את ריסי העין המכסין אותו תמיד :
<b style="color: gray;">מצודת ציון</b> כאישון בת עין . הוא השחור יקרא אישון על שנראה בו צורת איש קטן והנו''ן יורה על קוטן הדבר ושם העצם הוא בת עין והוא גלגל העין משם בא האור וכפל הדבר בשמות נרדפים וכמו אדמת עפר ( דניאל י''ב ) :
<b style="color: gray;">מלבי"ם פירוש המילות</b> (ח-ט) שמרני, (המאמרים מקבילים) שמרני כאישון בת עין מפני רשעים זו שדוני, שאויביו היו משני מינים, {{{א}}} אלה שרצו להחטיאו ולהדיחו מיראת ה', מבקש שה' ישמרהו כאישון בת עין מפני הרשעים אשר זו שדוני, ר''ל ששודדים את זו (שהוא האישון בת עין) ממני, שרוצים לעור עיני, דהיינו להטותו מדרך האור אל החשך, וע''כ מבקש שכמו ששם ה' שמירות רבות על האישון בת עין, יען שהוא חלק זך ודק מלא פליאות ומאיר לכל הגויה, כן תשמר נפשי הזכה בת אלהים מלהכשל בחטא, ובצל כנפיך תסתירני מפני אויבי אשר בנפש יקיפו עלי מפני הבאים להרגני :
<h3>{ט}</h3>
מִפְּנֵ֣י רְ֭שָׁעִים ז֣וּ שַׁדּ֑וּנִי אֹיְבַ֥י בְּ֝נֶ֗פֶשׁ יַקִּ֥יפוּ עָלָֽי׃
<b style="color: gray;">רש"י</b> זו שדוני . בשביל זאת ששודדים אותי אויבי . אשר בנפש יקיפו עלי . ליטול נפשי :
<b style="color: gray;">מצודת דוד</b> זו שדוני . אשר שדדו אותי : בנפש . בעבור קחת נפשי מקיפים וסובבים עלי :
<b style="color: gray;">מלבי"ם ביאור המילות</b> זו מוסב על אישון בת עין : בנפש יקיפו. לקחת נפשי :
<h3>{י}</h3>
חֶלְבָּ֥מוֹ סָּגְר֑וּ פִּ֝֗ימוֹ דִּבְּר֥וּ בְגֵאֽוּת׃
<b style="color: gray;">רש"י</b> חלבמו סגרו . בחלבם ובשמנם סגרו לבם ועיניהם מהביט אל פעלך ליראה מפניך :
<b style="color: gray;">מצודת דוד</b> חלבמו . על שחלבם סגרו פיהם מגודל השומן מרוב כל לזה ידברו בגאות :
<b style="color: gray;">מלבי"ם פירוש המילות</b> חלבמו אשר סגרו את פימו, הם דברו בגאות, ימליץ שפיהם נסתם ונסגר מלדבר מרוב החלב, ונראה כאילו הדבור אינו יוצא מן הפה, רק מן החלבים שסביבו, והחלבים הם מדברים בגאות אלה הדברים :
<h3>{יא}</h3>
אַ֭שֻּׁרֵינוּ עַתָּ֣ה (סבבוני) [סְבָב֑וּנוּ] עֵינֵיהֶ֥ם יָ֝שִׁ֗יתוּ לִנְט֥וֹת בָּאָֽרֶץ׃
<b style="color: gray;">רש"י</b> אשורנו עתה סבבונו . את עקבנו עתה סבבונו האויבים ועיניהם ישיתו לנטות בארץ לפשוט בארץ ונראה לי שנתפלל דוד תפילה זו לאחר שבא לידו מעשה של אוריה ויואב וישראל היו בארץ בני עמון צריך על רבה ( ש''ב יא ) ויירא דוד שלא יכשלו שם בשביל עבירה שבידו וישמעו פלשתים ומואב ואדום וכל שכני א''י הרעים המצפים ליום אידם ויבאו עליהם :
<b style="color: gray;">מצודת דוד</b> אשורנו וגו' . מסבבים עתה רגלינו ללכוד אותנו ושמים עיניהם לנטות בארץ אנה ואנה לארוב עלינו :
<b style="color: gray;">מצודת ציון</b> אשורנו . רגלינו :
<b style="color: gray;">מלבי"ם פירוש המילות</b> אשורנו, צעדינו שהיו מאושרים עד עתה עתה סבבונו עיניהם, שאומרים על דוד ואנשיו שעיניהם אשר ישיתו לנטות בארץ הם סובבים את אשוריהם, ר''ל שמתוך ששולחים עיניהם בכל הארץ לבקר על כל, ולתפוס מלכות וממשלה בארץ עיניהם אלה המתהלכים בארץ סבבו את אשוריהם, ר''ל ששאול אמר שדוד מזיק למלכותו ולאשרו, ושעוין עליו בעיניו לבקש עליו תואנה ולמרוד בו :
<h3>{יב}</h3>
דִּמְיֹנ֗וֹ כְּ֭אַרְיֵה יִכְס֣וֹף לִטְר֑וֹף וְ֝כִכְפִ֗יר יֹשֵׁ֥ב בְּמִסְתָּרִֽים׃
<b style="color: gray;">רש"י</b> יכסוף . יחמוד כמו כי נכסוף נכספת ( בראשית לא ) :
<b style="color: gray;">מצודת דוד</b> דמיונו . דומה הוא כאריה החומד לטרוף : יושב במסתרים . מטמין עצמו לארוב לבל יראוהו :
<b style="color: gray;">מצודת ציון</b> יכסוף . יחמוד כמו נכסוף נכספת ( בראשית ל''א ) :
<b style="color: gray;">מלבי"ם פירוש המילות</b> דמיונו, וע''י זה רוצה לטרוף ולהרוג אותי, וידוע בטבע האריה שבהיותו כפיר אינו יוצא עדיין על טרפו רק יארב בסוכו למו ארב במסתר, עד שבא אל מעמד האריה שאז יוצא עלי טרפו, עפ''ז ממליץ את שאול שנדמה אל שניהם, בין אל האריה אשר יכסף לטרף ויצא לחוץ עלי טרפו, ובין ככפיר אשר יושב במסתרים וטורף במעונתו, כי כן תחלה רצה שאול להכותו במסתר בביתו ויטל עליו את החנית כ''פ, ואח''כ רדף אחריו במדבריות כאריה הזקן היוצא עלי טרפו :
<b style="color: gray;">מלבי"ם ביאור המילות</b> כאריה וככפיר. עמ''ש הושע ה' :
<h3>{יג}</h3>
קוּמָ֤ה יְהוָ֗ה קַדְּמָ֣ה פָ֭נָיו הַכְרִיעֵ֑הוּ פַּלְּטָ֥ה נַ֝פְשִׁ֗י מֵרָשָׁ֥ע חַרְבֶּֽךָ׃
<b style="color: gray;">רש"י</b> קדמה פניו . של אויב : הכריעהו . קפח את רגליו ויכרע ויפול : פלטה נפשי . מכל רשע שהוא חרבך שאתה משליטו ליפרע מן המחוייבים לך :
<b style="color: gray;">מצודת דוד</b> קדמה פניו . עד שלא ילכדנו הקדימהו והפילהו לכרוע על ברכיו : פלטה . הצל נפשי מיד הרשע שהוא חרבך :
<b style="color: gray;">מלבי"ם פירוש המילות</b> קומה ה', בכאן מתחיל התפלה, מבקש שיקום ויקדים פניו טרם יטרוף וישחיתנו, הכריעהו שיכרע במקומו ויכנע ולא ירדוף אחרי, פלטה נפשי מהרשע אשר הוא חרבך שעל ידו תעניש בריותיך להרוג ע''י את המחויבים מיתה :
<h3>{יד}</h3>
מִֽמְתִ֥ים יָדְךָ֨ ׀ יְהוָ֡ה מִֽמְתִ֬ים מֵחֶ֗לֶד חֶלְקָ֥ם בַּֽחַיִּים֮ (וצפינך) [וּֽצְפוּנְךָ֮] תְּמַלֵּ֪א בִ֫טְנָ֥ם יִשְׂבְּע֥וּ בָנִ֑ים וְהִנִּ֥יחוּ יִ֝תְרָ֗ם לְעוֹלְלֵיהֶֽם׃
<b style="color: gray;">רש"י</b> ממתים ידך . מן המתים בידך על מטת' אני בוחר להיות : ממתים מחלד . מאותם שמתים בזקנה משהעלו חלודה רדוייל''א בלעז ומן הצדיקים אשר חלקם בחיים : וצפונך תמלא בטנם . ומאותם אשר תמלא מעיהם מטובך אשר צפנת ליריאך : יתרם . נכסיהם אשר ישאירו במותם :
<b style="color: gray;">מצודת דוד</b> ממתים . אהיה מן המתים מידך : מחלד . מחמת שכלה זמן חייהם בעבור הזקנה : חלקם . ואותן שחלקם בחיי עולם הבא ואשר תמלא בטנם מרב טוב הצפון אשר עין לא ראתה : ישבעו בנים . ומאותן אשר ישבעו בבנים הגונים ומאותן אשר יניחו יתרון עשרם לבניהם לרשת אותם אחרי מותם :
<b style="color: gray;">מצודת ציון</b> מחלד . ענין זמן כמו מה חלד ( לקמן פ''ט ) : יתרם . יתרון ומרבית העושר : לעולליהם . לבניהם קטנים :
<b style="color: gray;">תורה תמימה</b> ועל מטתי שתהא נתונה בין צפון לדרום דא"ר חמא ברבי חנינא אמר רבי יצחק כל הנותן מטתו בין צפון לדרום הויין ליה בנים זכרים שנאמר וצפונך תמלא בטנם ישבעו בנים רב נחמן בר יצחק אמר אף אין אשתו מפלת נפלים כתיב הכא וצפונך תמלא בטנם וכתיב התם וימלאו ימיה ללדת והנה תומים בבטנה:<small><span style="color: gray;">ברכות ה ע"ב</span></small>
בשעה שהוציאו את ר' עקיבא להריגה זמן ק"ש היה והיו סורקים את בשרו במסרקות של ברזל והיה מקבל עליו עול מלכות שמים אמרו לו תלמידיו רבינו עד כאן אמר להם כל ימי הייתי מצטער על פסוק זה בכל נפשך אפילו נוטל את נשמתך אמרתי מתי יבא לידי ואקיימנו ועכשיו שבא לידי לא אקיימנו היה מאריך באחד עד שיצתה נשמתו באחד יצתה ב"ק ואמרה אשריך ר"ע שיצאה נשמתך באחד אמרו מלאכי השרת לפני הקב"ה זו תורה וזו שכרה ממתים ידך י"י ממתים וגו' אמר להם חלקם בחיים יצתה בת קול ואמרה אשריך ר"ע שאתה מזומן לחיי העוה"ב:<small><span style="color: gray;">ברכות סא ע"ב</span></small>
תני תנא קמיה דר' יוחנן כל העוסק בתורה ובגמילות חסדים וקובר את בניו מוחלין לו על כל עונותיו אמר ליה רבי יוחנן בשלמא תורה וגמילות חסדים דכתיב בחסד ואמת יכופר עון חסד זו גמילות חסדים שנאמר רודף צדקה וחסד ימצא חיים צדקה וכבוד אמת זו תורה שנאמר אמת קנה ואל תמכור אלא קובר את בניו מנין תנא ליה ההוא סבא משום ר' שמעון בן יוחאי אתיא עון עון כתיב הכא בחסד ואמת יכופר עון וכתיב התם ומשלם עון אבות אל חיק בניהם.<small><span style="color: gray;">ברכות ה ע"א</span></small>
<b style="color: gray;">מלבי"ם פירוש המילות</b> ממתים ידך, האנשים שהם ידך, ר''ל שעל ידם אתה פועל ומנהיג ישוב עולמך, (נגד מ''ש רשע חרבך אמר ממתים ידך, כאלו ה' מנהיג עולמו ע''י האנשים, והאנשים החלושים הם ידו, והעריץ הוא חרבו, שע''י החלושים פועל עניני עולמו שהם עוסקים בישוב עולם זורעים וחורשים ובונים, והם יד ה' העוסק בישוב העולם, וע''י הרשעים הוא הורג בחרבו ומאבד את החוטאים) ממתים מחלד, מאנשי הזמן העוסקים בחלד ובישוב עולם, שהם רוב בני אדם, אשר חלקם בחיים ובצפונך תמלא בטנם, שהם ממלאים בטנם מן שני החלקים שהוכנו לפניהם, מן חלקם בחיים בעוה''ז ומן חלקם בצפונך בעוה''ב הצפון, או בנפש הצפונה מעיני כל, ר''ל שאינם עושים דבר לאושר נפשם ולחיי העוה''ב, כי כל עסקם הוא למלא בטן, (כמ''ש כל עמל אדם לפיהו) והם אוכלים הכל בעוה''ז בין חלקם בעוה''ז בין חלקם לעוה''ב, בין הצלחת גופם בין אושר נפשם הצפון, הכל יקחו רק למלא בטן, ולצרכי גופם, וכל עסקם הוא {{{א}}} לאכול ולמלא בטנם, {{{ב}}} שישבעו בנים לקיום מינם והניחו יתרם ועשרם לעולליהם, כי לא ידאגו להשאיר דבר לשאריתם הנצחי ולהצלחת הנפש, רק ישבעו בעוה''ז מאכילה ומבנים. ואחרי מותם לא נשאר להם מאומה רק מה שיניחו עשרם (וגם יתרם כולל מותר האדם מן הבהמה) הכל יניחו לבניהם, כי הם יאבדו מבלי השארה וקיום אישי :
<b style="color: gray;">מלבי"ם ביאור המילות</b> ממתים. אנשים חלושים, מגביל נגד הרשע שהוא עריץ. מחלד. מציין העולם הזמני, ומ''ש מצהרים יקום חלד על צד המליצה. בחיים. הב' נמשך לשתים בחיים ובצפונך, תמלא. נסתר לנקבה.
<h3>{טו}</h3>
אֲנִ֗י בְּ֭צֶדֶק אֶחֱזֶ֣ה פָנֶ֑יךָ אֶשְׂבְּעָ֥ה בְ֝הָקִ֗יץ תְּמוּנָתֶֽךָ׃
<b style="color: gray;">רש"י</b> אני בצדק אחזה פניך . לעתיד , או בצדק אחזה פניך משפטי הוצא מלפניך והצדקות שבידי אחוז ובהם אחזה פניך : אשבעה בהקיץ תמונתך . אשבעה מראיית תמונתך בהקיץ המתים משנתם ל''א אשבעה מראות פניך בהקיץ המתי' משנת' שה' בדמות תמונתך שכן נאמר כי בצלם אלהים עשה את האד' ( שם ט ) :
<b style="color: gray;">מצודת דוד</b> בצדק . בעבור הצדק שעשיתי אזכה לחזות פניך ואשבעה ממראית תמונתך בעת בא זמן היקיצה הוא תחיית המתים כמ''ש ורבים מישיני אדמת עפר יקיצו וכו' ( דניאל י''ב ) :
<b style="color: gray;">תורה תמימה</b> דרש רבי דוסתאי ברבי ינאי בוא וראה שלא כמדת הקב"ה מדת בשר ודם מדת בשר ודם אדם מביא דורון גדול למלך ספק מקבלין אותו הימנו ספק אין מקבלין אותו הימנו [ואם תמצא לומר מקבלים אותו ממנו] ספק רואה פני המלך ספק אינו רואה פני המלך והקדוש ברוך הוא אינו כן אדם נותן פרוטה לעני זוכה ומקבל פני שכינה שנאמר אני בצדק אחזה פניך אשבעה בהקיץ תמונתך וכו'.<small><span style="color: gray;">בבא בתרא י ע"א</span></small>
<b style="color: gray;">מלבי"ם פירוש המילות</b> אני אהיה נבדל ממתים מחלד אלה, כי בצדק אחזה פניך, אין עסקי בצרכי הגויה הכלה ואובדת רק אני אחזה פניך בצדק שאני עוסק בו, שבו אשלים את נפשי וע''י אתהלך לפני ה' לחזות אור פניו ולדבקה בו אשבעה בהקיץ תמונתך, אני איני שבע בעוה''ז לא שביעת הבטן ולא שביעת הבנים, כמתים מחלד שאמר תמלא בטנם ישבעו בנים, רק אז אשבעה עת יקיץ תמונתך, ימליץ כי תמונת ה' נמצא באדם, שהיא נפשו האלהית שהיא צלם אלהים ותמונתו, כי היא חלק אלוה ובה מצויר האלהית ותמונתו, רק שתמונת ה' הנמצא באדם היא ישינה כ''ז שהגוף חי, כי נרדמת בחיק הגויה, כמי שישן שהגם שהוא חי אין כחותיו פועלים ומתראים אז, כן כחותיה ופעולותיה האלהיים נעלמים אז ונרדמים, ואחר שתפשט את הגויה, אז תקיץ התמונה האלהית משינתה, והצלם האלהי ודמותו שהיא הנפש יתעורר ויקוץ, ואז אשבעה מעדן הנצחי ומפרי הצדק שעשיתי בעודי בחיים, אשר בו אחזה פניך, ואיני דומה כמתים מחלד שישבעו בעוה''ז מן הצפון להם לעוה''ב :
<b style="color: gray;">מלבי"ם ביאור המילות</b> תמונתך. היא אנדרטא של דבר, כמו תמונת כל סמל, כי הנפש היא ציור של חכמת אלהים :
<h2>תהילים פרק-יח</h2>
<h3>{א}</h3>
לַמְנַצֵּ֤חַ ׀ לְעֶ֥בֶד יְהוָ֗ה לְדָ֫וִ֥ד אֲשֶׁ֤ר דִּבֶּ֨ר ׀ לַיהוָ֗ה אֶת־דִּ֭בְרֵי הַשִּׁירָ֣ה הַזֹּ֑את בְּי֤וֹם הִֽצִּיל־יְהוָ֘ה אוֹת֥וֹ מִכַּ֥ף כָּל־אֹ֝יְבָ֗יו וּמִיַּ֥ד שָׁאֽוּל׃
<b style="color: gray;">רש"י</b> ביום הציל ה' אותו וגו' . כשהזקין וכבר עברו עליו כל צרותיו ונצול מהם . ומיד שאול . והלא שאול בכלל היה אלא לפי שהיה קשה עליו ורודפו יותר מכלם כיוצא בדבר אתה אומר וראו את הארץ ואת יריחו ( יהושע ב' ) :
<b style="color: gray;">מצודת דוד</b> ביום הציל . לעת זקנותו שניצל מכל התלאות או בכל עת שהיה ניצל מאיזה צרה אז שר השירה הזאת :
<b style="color: gray;">מלבי"ם פירוש המילות</b> למנצח, במזמור הזה (שנתן בו הודאה על שהציל ה' אותו מיד כל אויביו, במלחמות הרבות אשר היה לו ומיד שאול ביחוד שהיה בו בסכנה יותר מכולם), ספר שני מיני ענינים בהנהגת ה' עמו, בעת השלוה שלא הגיע אליו שום צרה ופחד אויב, ואז הוא מברך על הטובה על שה' שמרו בל יבא אליו רעה כלל, {{{ב}}} עת שבאו עליו רעות רבות וצרות, ובזה מספר שני מיני השגחה וישועה, {{{א}}} השגחה באמצעות הטבע, וזה כשאינו זוכה מצד מעשיו רק שה' יושיעהו ע''י תפלתו שאז יושיעהו ע''י אמצעיים טבעיים, {{{ב}}} השגחה וישועה ע''פ נסים גלוים למעלה מדרך הטבע כשזוכה לזה ע''פ מעשיו, ואז א''צ לתפלה כלל, כי ה' אתו לתת לו נס להתנוסס :
<h3>{ב}</h3>
וַיֹּאמַ֡ר אֶרְחָמְךָ֖ יְהוָ֣ה חִזְקִֽי׃
<b style="color: gray;">רש"י</b> ארחמך . אאהבך כדמתרגם ואהבת לרעך ( ויקרא יט ) ותרחם :
<b style="color: gray;">מצודת ציון</b> ארחמך . ענין אהבה וחיבה :
<b style="color: gray;">מלבי"ם פירוש המילות</b> ארחמך, אני ממלא אותך רחמים אתה ה' חזקי, (כי ה' לא יתפעל ולא יצדק אצלו הרחמים שהוא ההתפעליות שיתפעל המרחם בראותו איש מדוכא) אני הנושא שבעבורי אתה מלא רחמים, לא שהרחמים הם מצד התפעלות שלך :
<b style="color: gray;">מלבי"ם ביאור המילות</b> ארחמך. פעל רחם לא נמצא בקל רק פה, והוא כמ''ש בפירוש :
<h3>{ג}</h3>
יְהוָ֤ה ׀ סַֽלְעִ֥י וּמְצוּדָתִ֗י וּמְפַ֫לְטִ֥י אֵלִ֣י צ֭וּרִי אֶֽחֱסֶה־בּ֑וֹ מָֽגִנִּ֥י וְקֶֽרֶן־יִ֝שְׁעִ֗י מִשְׂגַּבִּֽי׃
<b style="color: gray;">רש"י</b> סלעי . שעזרתני בסלע המחלקות כשהייתי מצומצם בין שאול ואנשיו להתפס כמו שנאמ' ושאול ואנשיו עוטרים אל דוד וגו' ( ש''א כג ) : ומצודתי . לשון מבצר : צורי . לשון סלע : אחסה . אברי''אייר בלע''ז אחסה בו אתכסה בצלו כענין שנאמר ומבלי מחסה חבקו צור ( איוב כד ) שהסלעים כסוי ומגן להולכי דרכים מן הרוחות ומזרם גשמים :
<b style="color: gray;">מצודת דוד</b> ה' סלעי . ה' לי למחסה כבנין הסלעים וכמצודה : וקרן ישעי . הוא לי ישע ועזר כמו הקרן לבעל הקרנים :
<b style="color: gray;">מצודת ציון</b> ומצודתי . מגדל גבוה וחזק : ומפלטי . ענין הצלה : צורי . חזקי כצור וסלע וכפל דברו : וקרן . דרך המקרא לכנות החוזק בקרן ע''ש שבעלי הקרנים יתחזקו בהם בהלחמם עם מי :
<b style="color: gray;">מלבי"ם פירוש המילות</b> ה' סלעי, מספר תחלה עת השלוה שאין שום צרה מגעת אליו כלל, ויש בזה שני ענינים, {{{א}}} השמירה וההגנה מן האויב לבל יקרב אליו, {{{ב}}} מדרגה יותר גדולה הוא שעוד ינצח הוא את האויב וימשול עליו, נגד ההגנה אומר ה' סלעי ומצודתי ומפלטי כי ההגנה תהיה בג' ענינים, {{{א}}} המפלט מן האויב שעז''א מפלטי, {{{ב}}} המבצר והמצודה שלשם ינוס וימצא מפלט, שעז''א ומצודתי, {{{ג}}} המקום שעליו תעמוד המצודה על שן סלע גבוה, שעז''א ה' סלעי, ור''ל אתה הוא הסלע וגם המצודה הבנויה עליו וגם המפלט אותי אל המצודה, ונגד המדרגה השניה שהוא ינצח וימשול על האויב, שעז''א. אלי צורי אחסה בו, ששם אלי צורי בכינוי אל האדם מורה על השגחה מיוחדת יותר ועל הדבקות שי''ל עמו ומצד זה הלא תוסיף לעשות עמדי שעוד אנצח אני את האויב, וגם לזה צריך ג' דברים, {{{א}}} המגן שנושא לפניו בעת קרב, שעז''א מגני, {{{ב}}} הקרן שבו ינגח את אויביו, שעז''א קרן ישעי, {{{ג}}} החוזק והגבורה בעת קרב, שעז''א משגבי :
<b style="color: gray;">מלבי"ם ביאור המילות</b> סלעי ומצודתי. וכן על שן סלע ומצודה (איוב ל''ט), מצודת סלעים משגבו (ישעיה ל''ג) :
<h3>{ד}</h3>
מְ֭הֻלָּל אֶקְרָ֣א יְהוָ֑ה וּמִן־אֹ֝יְבַ֗י אִוָּשֵֽׁעַ׃
<b style="color: gray;">רש"י</b> מהולל אקרא ה' . בהלולים אקרא ואתפלל לפניו תמיד כלומר אף לפני התשועה אני מהללו לפי שבטוח אני שאושע מאויבי :
<b style="color: gray;">מצודת דוד</b> מהולל . כשאני קורא לה' בהלל אז אני נושע מאויבי :
<b style="color: gray;">מלבי"ם פירוש המילות</b> מהולל, ר''ל בעת כזאת שאיני בצרה כלל, אז אקרא את ה' ואכנהו בשם מהולל, שהוא מהולל תמיד, כי בצד הזה לא יתפללו ולא יחננו על צרה, רק יהללוהו תמיד על טובותיו, וע''י ההילול לבד מן אויבי אושע, ולא אצטרך לתפלה כלל :
<b style="color: gray;">מלבי"ם ביאור המילות</b> אקרא. מענין קריאת השם :
<h3>{ה}</h3>
אֲפָפ֥וּנִי חֶבְלֵי־מָ֑וֶת וְֽנַחֲלֵ֖י בְלִיַּ֣עַל יְבַֽעֲתֽוּנִי׃
<b style="color: gray;">רש"י</b> אפפוני חבלי מות . פעמי' רבות סבבוני רשעים אפפוני כמו סבבוני וכן אפפו עלי רעות ( לקמן מ' ) : חבלי מות . מחנות אויבים כמו חבל נביאים בספר שמואל וי''ת כאיתא דיתבא על מתברא לשון חבלי יולדה : ונחלי בליעל . אף הוא לשון גייסות שוטפים כנחל :
<b style="color: gray;">מצודת דוד</b> אפפוני . כאשר סבבו אותי כאבי מות וכאשר החלאים הבאים מאנשי בליעל בעתו וחרדו אותי :
<b style="color: gray;">מצודת ציון</b> אפפוני . סבבוני כמו כי אפפו עלי ( לקמן מ' ) : חבלי . מכאובי כמו חבלי יולדה ( הושע י''ג ) : ונחלי . מלשון חולי כמו נחלה מכתך ( נחום ג' ) : בליעל . כמו בלי עול שפרקו עול שמים :
<b style="color: gray;">מלבי"ם פירוש המילות</b> אפפוני, עתה יתחיל לספר ההנהגה השניה בעת שיבואו עליו רעות וצרות שאז יצטרך לתפלה, בעת שאפפוני חבלי מות ועם זה גם נחלי בליעל יבעתוני, מות מצד אחד ואויבים מצד השני :
<b style="color: gray;">מלבי"ם ביאור המילות</b> אפפוני. דבר רע המקיף, והוא מענין פאה, שבא עלי מכל פאה. ונחלי. כנחל שוטף :
<h3>{ו}</h3>
חֶבְלֵ֣י שְׁא֣וֹל סְבָב֑וּנִי קִ֝דְּמ֗וּנִי מ֣וֹקְשֵׁי מָֽוֶת׃
<b style="color: gray;">רש"י</b> חבלי שאול . כמו חבלי מות משריין רשיען ואני מה הייתי עושה :
<b style="color: gray;">מצודת דוד</b> חבלי . וכאשר כאבי שאול סבבוני וקדמו אותי מוקשים המביאים המיתה :
<b style="color: gray;">מצודת ציון</b> קדמוני . באו לפני :
<b style="color: gray;">מלבי"ם פירוש המילות</b> חבלי, מוסיף שיותר מזה שסבבוני חבלי שאול, כאלו אני עומד להקבר בשאול אחר שכבר קדמוני מוקשי מות, כאלו הוא אחר המות ועומד להקבר, וכ''ז משל שנדמה כאלו מת ונקבר ובטל מן העולם :
<b style="color: gray;">מלבי"ם ביאור המילות</b> שאול, מות. השאול הוא קבר שהוא אחר המות, עז''א קדמוני מוקשי מות :
<h3>{ז}</h3>
בַּצַּר־לִ֤י ׀ אֶֽקְרָ֣א יְהוָה֮ וְאֶל־אֱלֹהַ֪י אֲשַׁ֫וֵּ֥עַ יִשְׁמַ֣ע מֵהֵיכָל֣וֹ קוֹלִ֑י וְ֝שַׁוְעָתִ֗י לְפָנָ֤יו ׀ תָּב֬וֹא בְאָזְנָֽיו׃
<b style="color: gray;">רש"י</b> בצר לי אקרא . אני הייתי קורא לה' תמיד :
<b style="color: gray;">מצודת דוד</b> בצר לי . בעת שהיה צר לי באחת מהדברים האלה אז קראתי לה' ושמע קולי . ושועתי לפניו . ומה שצעקתי לפניו באה באזני וכפל הדבר במ''ש כדרך מליצת השיר :
<b style="color: gray;">מלבי"ם פירוש המילות</b> בצר לי אקרא ה', שאז צריך אני לתפלה ואקראהו מתוך הצרה, ואל אלהי אשוע, לישועה, ואז ישמע מהיכלו קולי, על ידי תפלה וימהר להושיע, והנה פסוק זה הוא פסוק חרוזי שיכפל בכל מאמר, המליץ מצייר פה ישועת ה' שיושיעהו ע''י אמצעיים טבעיים בדרך הטבע, ובא הציור שבעת שקורא אל ה' מתוך צרתו יכין ה' אחת מן הסבות הטבעיות שעל ידו יושע מן הצרה הזאת, אבל הסבה הזאת עצמה שהוכנה לתשועתו תסבב לו צרה אחרת עפ''י הטבע וצועק שנית, ומזמין ה' סבה אחרת שינצל גם מרעה זאת, ושוב יתעורר ע''י הסבה השנית רעה אחרת משתלשלת ממנה כפי הטבע ויצעק בפעם השלישית ויושיעהו גם מזאת, בענין שמרעה אל רעה יצא וה' הושיעהו בכל פעם, והעמיד הציור הזה במשל, שבעת הקיפוהו אויביו וצרו עליו וצעק אל ה' הכין ה' רעש הארץ שפתחה הארץ את פיה וירדו אויביו חיים שאולה, ונצול מצרתו, אבל ע''י הרעש נסתבב שריפת אש, כדרך הררי עד שמוריקים אש וגפרית בעת הרעש, והיה בסכנה אחרת מפני האש, וצעק אל ה' והכין גשם שוטף לכבות האש, אבל ע''י שהתקדרו העבים פתאום יצא מהם ברקים ורעמים עצומים והיה בסכנה אחרת מפני הרעם והברק, וצעק עוד אל ה' וצוה ה' שיתפוצצו העננים ויפלו מימיהם וחדל הרעם והקולות, אבל ע''י התפוצצות העננים פתאום נעשה שטף גדול במקום שעמד ושבולת מים שטפתהו, וצעק עוד אל ה' וישלח ה' את ידו וימשהו ממים רבים בחסדו. זה תורף הציור בכלל, ובזה נבא אל הבאור, אומר שבעת קרא אל ה' בצר לו שמע מהיכלו קולו :
<b style="color: gray;">מלבי"ם ביאור המילות</b> אקרא ה', ואל אלהי אשוע. כבר בארתי בכ''מ ששם הויה יכוין בו על הנהגתו הכללית מצד שהוא בורא העולם, ושם אלהים הבא בכינוי יציין ההשגחה הפרטית, ויש הבדל בין אקרא ובין אשוע שפעל שוע מורה שצועק לישועה, וזה מצד שהוא אלהי המיוחד לי בהשגחתו המיוחדת, ושועתי לפניו תבא הוא מוסיף על ישמע קולי, שמורה ששומע מרחוק, ושועתי תבא לפניו הוא שיקבל את השועה :
<h3>{ח}</h3>
וַתִּגְעַ֬שׁ וַתִּרְעַ֨שׁ ׀ הָאָ֗רֶץ וּמוֹסְדֵ֣י הָרִ֣ים יִרְגָּ֑זוּ וַ֝יִּתְגָּֽעֲשׁ֗וּ כִּי־חָ֥רָה לֽוֹ׃
<b style="color: gray;">רש"י</b> ותגעש ותרעש הארץ . אינו מחובר למקרא עליון אלא מחובר ראשו לסופו כי חרה לו ותגעש ותרעש הארץ כי משמש בלשון כאשר כשחרה לו ובא לנקום נקמת עמו ועבדיו מפרעה ומעמו געשה ורעשה הארץ :
<b style="color: gray;">מצודת דוד</b> ותגעש . רעדו ורעשו אויבי יושבי הארץ : מוסדי הרים . הוא משל על פרעה ושריו : כי חרה לו . כאשר חרה לו לקחת מהם נקמתי :
<b style="color: gray;">מצודת ציון</b> ותגעש . ענין התנודה והתנועה כמו כנהרות יתגעשו מימיו ( ירמיה מ''ו ) :
<b style="color: gray;">מלבי"ם פירוש המילות</b> ותגעש ותרעש הארץ, ונעשה רעש הארץ להטביע את אויביו חיים שאולה, ומוסדי הרים ירגזו, כדרך הררי עד שיפתחו לועם בעת הרעש וירגזו באף ובחמה ובאש בוער, וזה היה ע''י שחרה לה', והתגלה חרון אפו ואש חמתו בתוך הרעש :
<b style="color: gray;">מלבי"ם ביאור המילות</b> ותגעש, ותרעש. געש היא התנועה היתירה והרעש גדול מן הגעש, ותרגז קטן מן הגעש :
<h3>{ט}</h3>
עָ֘לָ֤ה עָשָׁ֨ן ׀ בְּאַפּ֗וֹ וְאֵשׁ־מִפִּ֥יו תֹּאכֵ֑ל גֶּ֝חָלִ֗ים בָּעֲר֥וּ מִמֶּֽנּוּ׃
<b style="color: gray;">רש"י</b> עלה עשן באפו . אנשישנאר''ילאש בלע''ז כן דרך כל חרון אף להעלות עשן מנחיריו :
<b style="color: gray;">מצודת דוד</b> תאכל . תשרוף את אויבי וממנו באו גחלים ובערו בהם :
<b style="color: gray;">מצודת ציון</b> עלה עשן . הוא ענין כעס ואמר בלשון הנופל באדם שע''י חמום הכעס נראה כעין עשן יוצא מנחירי האף וכן יעשן אפך ( לקמן ע''ד ) :
<b style="color: gray;">מלבי"ם פירוש המילות</b> עלה עשן באפו מצייר ההר הבוער ומריק אש וגפרית ומעלה עשן ביום הרעש כאלו העשן העולה הוא העשן העולה מאפו, [שיציין כאלו אף ה' בוער בלב ההר], והאש האוכלת ממנו הוא היוצא מפי ה' המוריק אש דרך פיו, עד שגחלים בערו ממנו, כמו שהוא בהרים המוריקים אבני אש :
<h3>{י}</h3>
וַיֵּ֣ט שָׁ֭מַיִם וַיֵּרַ֑ד וַ֝עֲרָפֶ֗ל תַּ֣חַת רַגְלָֽיו׃
<b style="color: gray;">רש"י</b> ויט שמים וירד . לעבור בארץ מצרי' וירד כמשמעו לשון אחר איאנטב''יש בלע''ז :
<b style="color: gray;">מצודת דוד</b> ויט . נטה את השמים למטה לארץ וירד עליו להיות קרוב להם להכות בהם והוא מדרך משל לומר שהיה ממהר ליפרע מהם : תחת רגליו . להיות מוכן ליפרע מהם בחושך של ערפל :
<b style="color: gray;">מצודת ציון</b> וערפל . אופל הענן :
<b style="color: gray;">מלבי"ם פירוש המילות</b> (י-יא) ויט, פה נמשך החרוז בצר לי אקרא ה' וישמע מהיכלו קולי ויט שמים וירד, שאז כשצעק שנית על הצרה החדשה, הטה שמים למטה וירד להושיעו, ותחת ששני יסודות שהם יסוד העפר ויסוד האש אשר בבטן הארץ רועשים לבלע ולהשחית, הכין ה' תשועה על ידי יסוד הרוח ויסוד המים, שבעת ירד ה' וערפל תחת רגליו להושיעו, וירכב על כרוב, אז יעוף על כנפי רוח, כאלו התעורר הרוח וישא את העננים לכבות את השרפה (כמ''ש השם עבים רכובו המהלך על כנפי רוח), עד שע''י הרוח התעורר יסוד המים, עד :
<h3>{יא}</h3>
וַיִּרְכַּ֣ב עַל־כְּ֭רוּב וַיָּעֹ֑ף וַ֝יֵּ֗דֶא עַל־כַּנְפֵי־רֽוּחַ׃
<b style="color: gray;">רש"י</b> וידא . ויעף כמו כאשר ידאה הנשר :
<b style="color: gray;">מצודת דוד</b> וירכב . למהר לבוא : כנפי רוח . דמה נשיבת הרוח לעפיפת העוף :
<b style="color: gray;">מצודת ציון</b> כרוב . מלאך ורז''ל אמרו כרביא ( חגיגה י''ג ) והוא תרגום של נער כי דמות אדם להנה : וידא . ענין עפיפה ופריחה כמו כאשר ידאה הנשר ( דברים כ''ח ) :
<b style="color: gray;">מלבי"ם ביאור המילות</b> ויעף, וידא. היא עפיפה במהירות גדול (ירמיה מ''ח מ') :
<h3>{יב}</h3>
יָ֤שֶׁת חֹ֨שֶׁךְ ׀ סִתְר֗וֹ סְבִֽיבוֹתָ֥יו סֻכָּת֑וֹ חֶשְׁכַת־מַ֝֗יִם עָבֵ֥י שְׁחָקִֽים׃
<b style="color: gray;">רש"י</b> חשכת מים . שבעבי שחקים הם חשך אשר סביבותיו ושמא תאמר לפנים מן החשך אין אור תלמוד לומר מנוגה אשר נגדו ומתוך מחיצתו את עביו אשר סביבותיו בוקעים ועוברים ברד וגחלי אש :
<b style="color: gray;">מצודת דוד</b> ישת חושך . להחשיך להאויב : סביבותיו . החושך שם סביב סוכתו להיות מוכן לפניו : חשכת . החושך הזה בא מחשכת רבוי המים הנבלעים בהעבים הפרושים תחת השחקים :
<b style="color: gray;">תורה תמימה</b> וחשך וענן וערפל מקיפין אותו שנאמר ישת חשך סתרו סביבותיו סוכתו חשכת מים עבי שחקים ומי איכא חשוכא קמי שמיא והכתיב הוא (גלי) עמיקתא ומסתרתא ידע מה בחשוכא ונהורא עמיה שרי לא קשיא הא בבתי גואי הא בבתי בראי וכו'.<small><span style="color: gray;">חגיגה יב ע"ב</span></small>
מדת יום ומדת לילה דכתיב ויהי ערב ויהי בקר יום אחד תנא תהו קו ירוק שמקיף את כל העולם כולו שממנו יצא חשך שנאמר ישת חשך סתרו סביבותיו בהו אלו אבנים המפולמות המשוקעות בתהום שמהן יוצאין מים שנאמר ונטה עליה קו תהו ואבני בהו וכו'.<small><span style="color: gray;">חגיגה יב ע"א</span></small>
אמר מר ממתקין הן בעבים מנליה דא"ר יצחק בר יוסף א"ר יוחנן כתיב חשכת מים עבי שחקים וכתיב חשרת מים עבי שחקים שקול כף ושדי אריש וקרי ביה חכשרת וכו'.<small><span style="color: gray;">תענית י ע"א</span></small>
<b style="color: gray;">מלבי"ם פירוש המילות</b> שישת חשך סתרו, ר''ל את החושך שבו יסתתר ה', את החושך הנמצא סביבות סוכתו, ישת שיהיה חשכת מים של עבי שחקים, שיתקבצו עבים ע''י הרוח עד שתחשך הארץ מן העבים וחשכת מים, ומים אלה יכבו את האש והגחלים הבוערים מן ההר, ונושע מן הצרה הזאת, אולם עתה יספר שמן הסבה הטבעיית הזאת שע''י בא לו תשועה, השתלשלה רעה וצרה אחרת, שע''י התקדרות העבים הרבים שהם מלאים חלקי אש ודברים מבעירים כמו גפרית וזאלפעטר, וע''י נשיבת הרוח בם בכח גדול וע''י מרוצתם וקלות מהלכם, וע''י שילחצון יחד קרירות העבים עם חמימות העלעקטרי המתעורר בתוכם עי''כ יעמדו רעמים גדולים וברקים עצומים כנודע לטבעיים, וז''ש. (יג-יד) מנוגה נגדו, צייר שמתוך חשך סתרו תהל נוגה מנגד אור ה', ומזה יתהוה אש הברק, שעל ידו עביו עברו ברד וגחלי אש, שהעבים התמלאו ברד מן הקרירות ע''י שהאש עלעקטרי יתפשט מן האדים, וגחלי אש ע''י התעוררות החום, והאש והקרירות יתפוצצון זה בזה, ועי''כ יתהוו רעמים עצומים וברקים נוראים, עד שירעם בשמים ה' תחת שנעשה שקט בארץ מן האש, התעורר האש והרעם בשמים, ששם יתן העליון קולו עם ברד וגחלי אש, והוא נתון עתה בצרה חדשה :
<h3>{יג}</h3>
מִנֹּ֗גַהּ נֶ֫גְדּ֥וֹ עָבָ֥יו עָבְר֑וּ בָּ֝רָ֗ד וְגַֽחֲלֵי־אֵֽשׁ׃
<b style="color: gray;">רש"י</b> עברו . טרישפא''שנט בלע''ז הברד בוקע ועובר על המצריים על ים סוף :
<b style="color: gray;">מצודת דוד</b> מנגה נגדו . מחמת האורה שלפניו אשר הוא רוצה להאיר ולהושיע לי : עביו עברו . היו העבים מעבירים להשליך על האויב ברד וגחלי אש :
<b style="color: gray;">מלבי"ם ביאור המילות</b> מנוגה. הוא האור הבא על גשם מן אור הזורח :
<h3>{יד}</h3>
וַיַּרְעֵ֬ם בַּשָּׁמַ֨יִם ׀ יְֽהוָ֗ה וְ֭עֶלְיוֹן יִתֵּ֣ן קֹל֑וֹ בָּ֝רָ֗ד וְגַֽחֲלֵי־אֵֽשׁ׃
<b style="color: gray;">מצודת דוד</b> וירעם . נתן בשמים קול רעם לרדת משם ברד וגחלי אש :
<h3>{טו}</h3>
וַיִּשְׁלַ֣ח חִ֭צָּיו וַיְפִיצֵ֑ם וּבְרָקִ֥ים רָ֝ב וַיְהֻמֵּֽם׃
<b style="color: gray;">מצודת דוד</b> ויפיצם . את האויבים : וברקים רב . ירה ברקים והמם אותם :
<b style="color: gray;">מצודת ציון</b> רב . ענין השלכת חצים כמו רובה קשת ( בראשית כ''א ) :
<b style="color: gray;">מלבי"ם פירוש המילות</b> וישלח, פה נמשך החרוז בצר לי אקרא ה' וכו' וישמע מהיכלו קולי, וישלח חציו ויפיצם, שהרעם עצמו יפוצץ את העבים, וע''י שיתרבו הרעמים וברקים, יתפזרו העננים וישפכו את מימיהם כנודע, ומדמה זה במליצתו כאילו ה' שלח חציו והפיץ את העבים, ומפרש מה הם החצים שברקים רב וע''י רבות הברקים הממם וחדל הרעם, וכל תשועות אלה הם ע''י סבות טבעיות, עד שנושע גם מצרה זאת :
<b style="color: gray;">מלבי"ם ביאור המילות</b> רב. מענין ריבוי, או מענין רובה קשת, ויהומם. כמו והמם גלגל עגלתו (ישעיה כ''ח) :
<h3>{טז}</h3>
וַיֵּ֤רָא֨וּ ׀ אֲפִ֥יקֵי מַ֗יִם וַֽיִּגָּלוּ֮ מוֹסְד֪וֹת תֵּ֫בֵ֥ל מִגַּעֲרָ֣תְךָ֣ יְהוָ֑ה מִ֝נִּשְׁמַ֗ת ר֣וּחַ אַפֶּֽךָ׃
<b style="color: gray;">רש"י</b> ויראו אפיקי מים . כשנבקע הים : ויגלו מוסדות תבל . שכל מימות שבעולם נבקעו : מנשמת . מנשיבת :
<b style="color: gray;">מצודת דוד</b> ויראו . היה נראה קרקעית אפיקי המים כי נבקעו המים : ויגלו . כי נבקעה הארץ : מגערתך . ממה שגערת בהאויב : מנשמת . מנשיבת הרוח היוצא מאפך והכל הוא דרך משל :
<b style="color: gray;">מצודת ציון</b> אפיקי . הם המים הנגרים בחוזק כמו כאפיקים בנגב ( לקמן קכ''ו ) :
<b style="color: gray;">תורה תמימה</b> דהאי מפיק לישנא דגלויי הוא דכתיב ויראו אפיקי מים ויגלו מוסדות תבל וכו'.<small><span style="color: gray;">עירובין סה ע"א</span></small>
<b style="color: gray;">מלבי"ם פירוש המילות</b> ויראו, עתה יספר שמן התשועה הזאת נסתבבה צרה אחרת טבעיית, שע''י שבירת העבים והתפוצצם פתאום נתהוה שטף מים עד שהתראו אפיקי מים, ויגלו מוסדות תבל, שהמים שהיו יסוד לתבל בששת ימי בראשית שהיה כל העולם מים במים ונתכסו אח''כ כי עלו המים ע''י אדים אל הרקיע והעבים כמ''ש בפי' מעשה בראשית ולקמן סי' ק''ד, עתה נתגלו שנית כי שבו המים ויפיצו את היבשה, וכ''ז היה מגערתך ה', שכמו שתחלה תהום כלבוש כסיתו מן גערתך ינוסון, עתה שבו מגערת ה' שנית אל היבשה, ומנשמת רוח אפך, שפזר ופצץ את העבים נשטפה הארץ ע''י שטף, ועי''כ נשטף גם דוד בשטף מים ושבולת שטפתהו :
<b style="color: gray;">מלבי"ם ביאור המילות</b> אפיקי מים. המוגרים בחוזק :
<h3>{יז}</h3>
יִשְׁלַ֣ח מִ֭מָּרוֹם יִקָּחֵ֑נִי יַֽ֝מְשֵׁ֗נִי מִמַּ֥יִם רַבִּֽים׃
<b style="color: gray;">רש"י</b> ישלח ממרום . מלאכיו להציל את ישראל מן הים וממצרים : ימשני . לשון הוצאה כמו כי מן המי' משיתהו ( שמות ב' ) :
<b style="color: gray;">מצודת דוד</b> ישלח . עזרתו שלח ממרום ולקחני מיד האויב : ממים רבים . רודפי הרבים השוטפים כמים :
<b style="color: gray;">מצודת ציון</b> ימשני . ענין הוצאה כמו מן המים משיתהו ( שמות ב' ) :
<b style="color: gray;">מלבי"ם פירוש המילות</b> ישלח ממרום, פה נמשך החרוז בצר לי אקרא ה' וכו' וישמע מהיכלו קולי ישלח ממרום יקחני, מצייר שהיה כבר נטבע במים וה' שלח וימשהו ויוציאהו ממים רבים, וגם בזה מצייר שאויביו עוד לא רפו ממנו, וכאשר ראוהו נטבע במים ושיש לו דרך לצאת מן המים, עמדו אצל שפת המים ושומרים שבעת ירצה לצאת יטביעוהו שנית, וה' הצילהו גם מידם, וז''ש שבעת ימשני ממים רבים. (יח-יט) יצילני ג''כ מאויבי עז אשר יקדמוני ביום אידי, שרוצים להקדימו טרם יצא מן הנהר ולהטביעו שנית, וה' היה למשען לי, כי ע''י השגחת ה'.
<b style="color: gray;">מלבי"ם ביאור המילות</b> ימשני. כמו מן המים משיתיהו :
<h3>{יח}</h3>
יַצִּילֵ֗נִי מֵאֹיְבִ֥י עָ֑ז וּ֝מִשֹּׂנְאַ֗י כִּֽי־אָמְצ֥וּ מִמֶּֽנִּי׃
<b style="color: gray;">מצודת דוד</b> כי אמצו . כאשר חזקו ממני בהמלחמה אז הצילני מידם :
<b style="color: gray;">מלבי"ם ביאור המילות</b> מאויבי ומשונאי. האויב הוא יותר מן השונא, שימצא שונא בלתי דורש רעה, ונמצא גם על דברים הגיונים שונאי בצע שונא תוכחת, ומוסיף שישמרהו גם משונאיו שאין רעתם גלויה כ''כ, ובאו נרדפים בס' זה י''ח מ''א, כ''א ט', ל''ה י''ט, ל''ח כ', נ''ה י''ג, פ''ג י', פ''ט כ''ד, ק''ו מ''א :
<h3>{יט}</h3>
יְקַדְּמ֥וּנִי בְיוֹם־אֵידִ֑י וַֽיְהִי־יְהוָ֖ה לְמִשְׁעָ֣ן לִֽי׃
<b style="color: gray;">רש"י</b> יקדמוני . אויבי היו ממהרין ומקדימין לבא עלי ביום אידי ויהי ה' וגו' :
<b style="color: gray;">מצודת דוד</b> יקדמוני . שונאי היו מקדימין לבוא עלי בעת קרה לי מקרה רע בחשבם כאשר החילותי לנפול לא אקום עוד אבל ה' סמך אותי אף כי נפלתי הנה קמתי :
<b style="color: gray;">מצודת ציון</b> אידי . ענין צער ומקרה רע כמו הלא איד לעול ( איוב ל''א ) :
<h3>{כ}</h3>
וַיּוֹצִיאֵ֥נִי לַמֶּרְחָ֑ב יְ֝חַלְּצֵ֗נִי כִּ֘י חָ֥פֵֽץ בִּֽי׃
<b style="color: gray;">מצודת דוד</b> למרחב . למקום רחב להנצל מידם : יחלצני . הוציאני מן המצר :
<b style="color: gray;">מלבי"ם פירוש המילות</b> יוציאני למרחב למקום שאין יכולים לעכבני מלצאת מן המים, ובצאתי אז יחלצני מידם, לבל יוכלו לתפשני ולהרע לי, וכ''ז מצד שחפץ בי, ע''כ הצילני מכל הרעות האלה :
<h3>{כא}</h3>
יִגְמְלֵ֣נִי יְהוָ֣ה כְּצִדְקִ֑י כְּבֹ֥ר יָ֝דַ֗י יָשִׁ֥יב לִֽי׃
<b style="color: gray;">רש"י</b> כצדקי . כצדק לכתי אחריו במדבר : כבור . לשון נקיות כמו ובר לבב ד''א ישלח ממרום יקחני כנגד עצמו אמר על שם המלאך שבא בסלע המחלקות לפנות את שאול מעליו שנאמר ומלאך בא אל שאול גו' , כצדקי שלא הרגתיו בכרתי את כנף מעילו :
<b style="color: gray;">מצודת דוד</b> כצדקי . כפי צדקי כי לא הרעותי את אחד מהם : כבור ידי . כפל הדבר במ''ש :
<b style="color: gray;">מצודת ציון</b> כבור . מלשון ברור ונקי :
<b style="color: gray;">מלבי"ם פירוש המילות</b> יגמלני, אחר שבאר האופן הראשון שיושיעהו ה' ע''י תפלתו וצעקתו וע''י אמצעיים טבעיים, שבזה יתהלכו לפעמים הסבות והמסובבים ויוליכוהו מצרה אל צרה אחרת, עד שהוצרך לצעוק בכל פעם, מתחיל לדבר על האופן השני שיושיעהו ה' בדרך נס ופלא בעת יזכה לזה עפ''י מעשיו הטובים, שאז לא תקום פעמים צרה ותהיה התשועה מופלאת וגדולה מאד, ועז''א בעת שיגמלני ה' כצדקי וכו', אז האל המאזרני חיל וכו' משוה רגלי כאילות וכו' כמו שיתבאר, ואמר יגמלני ה' כצדקי כבור ידי ישיב לי ויש הבדל בין גמול ובין השבה, שההשבה היא כפי המעשה והפעולה והגמול הוא כפי תכונת האהבה או השנאה שיש לו עליו, שהגמול נקשר תמיד עם התפעליות, ויש הבדל בין צדקי ובין בור ידי, שצדקי הוא בקום ועשה ובור ידי הוא מה שישב ולא עבר עבירה, לפ''ז היה ראוי שיאמר בהפך ישיב לי כצדקי ויגמלני כבור ידי, שההשבה הוא על מה שעשה במעשה, והגמול והאהבה הוא על השוא''ת, אולם אמר רבותא, שלא לבד שישיב לי כצדקי כי גם יגמלני כצדקי, שמלבד התשלומין כפי הפעולה תהיה ג''כ גמול כפי האהבה, וכן לא לבד שיגמלני על בור ידי כי גם ישיב לי, כי יחשב לי את מה שנמנעתי מלעשות רע כאלו עשיתי טוב בפועל וישיב לי ע''ז שכר, ומפרש הדבר במאמרים מקבילים, יגמלני ה' כצדקי.
<b style="color: gray;">מלבי"ם ביאור המילות</b> יגמלני, ישיב לי. הגמול הוא בצירוף איזה התפעליות איבה או אהבה וההשבה והתשלומין הוא בעד הפעולה עצמה, כמ''ש (ישעיה נ''ט י''ח) (יואל ד' ד') (ולקמן כ''ח ד', ק''ג י', קל''ז ח') :
<h3>{כב}</h3>
כִּֽי־שָׁ֭מַרְתִּי דַּרְכֵ֣י יְהוָ֑ה וְלֹֽא־רָ֝שַׁ֗עְתִּי מֵאֱלֹהָֽי׃
<b style="color: gray;">מצודת דוד</b> מאלהי . ממצות אלהי :
<b style="color: gray;">מלבי"ם פירוש המילות</b> כי שמרתי דרכי ה', שהצדק אשר עשיתי לא עשיתיו מפני שהשכל והנימוס מחייבו עד שא''צ שישיב לי רק על הפעולה בעצמה כי שמרתיו מפני שהם דרכי ה' ללכת בדרכיו ולהדמות אליו, וע''ז אני ראוי לגמול שיגמול עלי כפי האהבה והדבקות שהלכתי בדרכיו ודבקתי בו, וכבור ידי ישיב לי כי לא רשעתי מאלהי, שמה שלא רשעתי, לא היה מפני שהשכל מחייבו או שטבעי אינו נוטה להרשיע, רק הסבה היה מאלהי, מפני אזהרת ה' ופקודיו, הגם שיצרי היה מסיתני להרשיע, ובזה ראוי שישלם לי שכר כי בבא דבר עבירה לידו וכבש תאותו נותנים לו שכר כעושה מצוה, כמ''ש חז''ל :
<b style="color: gray;">מלבי"ם ביאור המילות</b> דרכי ה', מאלהי. כבר בארתי ששם ה' מורה הנהגתו הכוללת שמצד זה דרכיו הכוללים הם רחמים וחנינה וכדומה, ואלהי. מורה היחוד הפרטי אל האדם שמצד זה הזהירו מן הרע והרשע :
<h3>{כג}</h3>
כִּ֣י כָל־מִשְׁפָּטָ֣יו לְנֶגְדִּ֑י וְ֝חֻקֹּתָ֗יו לֹא־אָסִ֥יר מֶֽנִּי׃
<b style="color: gray;">רש"י</b> כי כל משפטיו לנגדי . תמיד שמתים אותם לנגד עיני :
<b style="color: gray;">מצודת ציון</b> מני . ממני :
<b style="color: gray;">מלבי"ם פירוש המילות</b> כי כל משפטיו לנגדי וחקותיו לא אסיר מני, יש הבדל בין משפט ובין חק, שהמשפט הוא דבר שהשכל מחייבו, והחק הוא דבר שאין השכל מבין טעמו, ויש הבדל בין לנגדי ובין לא אסיר מני, שהעומד נגדו הוא עצם חוצה לו, אבל לא אסיר מני מורה שהוא דבוק בו ואינו מסירו מעליו, ור''ל שהמשפטים הגם שהשכל מחייבם ודבוקים עם האדם בטבע, איני עושה אותם בעבור שהם נמצאים בשכלי רק מצד שה' צוה אותם, וכאלו הם עומדים לנגדי בלתי נמצאים בי בשכלי רק אני מקבלם מה' כדברים שהם רחוקים מהשכל, ובכ''ז אני מגביל דרכי לעומתם, והחקים הם בעיני כאלו הם נמצאים בשכלי ובנפשי וכאלו הם מצות שכליות ואינם עומדים לנגדי מרחוק רק הם נמצאים עמי, כמ''ש נטיתי לבי לעשות חקיך, שע''י האמנתו בה' לבו נוטה אליהם כאלו הם מצות שהשכל מחייבם עד שלא אסירם ממני, והם מושרשים בלבי ובנפשי :
<b style="color: gray;">מלבי"ם ביאור המילות</b> משפטיו וחקותיו הבדל מבואר, שחקה הוא דבר שאין טעמו ידוע :
<h3>{כד}</h3>
וָאֱהִ֣י תָמִ֣ים עִמּ֑וֹ וָ֝אֶשְׁתַּמֵּ֗ר מֵעֲוֹנִֽי׃
<b style="color: gray;">מצודת דוד</b> עמו . עם ה' : ואשתמר . שמרתי את עצמי מן הדבר הנחשב לי עון :
<b style="color: gray;">מלבי"ם פירוש המילות</b> ואהי אומר, אם אוסיף אומץ והגעתי למדרגה יותר גדולה עד שאהי תמים עמו, וגדר מדרגת תמים, הוא שאין בכחות גופו ושכלו התנגדות כלל אל מצות ה', כי נתהפך טבע גופו ושכלו אל טבע הקדושה והטהרה עד שאינו חוקר כלל ואין אצלו שום נטיה ושום פניה בעבודת ה', עד שאשתמר מעוני, שאהיה נשמר מעון ממילא, ואהיה נשמר מן העון עצמו, כי תאות גופו ותכונותיו הם בעצמם שומרים אותו שלא יתאוה לעון כלל, ואז
<h3>{כה}</h3>
וַיָּֽשֶׁב־יְהוָ֣ה לִ֣י כְצִדְקִ֑י כְּבֹ֥ר יָ֝דַ֗י לְנֶ֣גֶד עֵינָֽיו׃
<b style="color: gray;">מצודת דוד</b> וישב . ולזה השיב ה' לי כצדקי : לנגד עיניו . ולא נגד בני אדם ולהתיהר :
<b style="color: gray;">מלבי"ם פירוש המילות</b> וישב ה' לי כצדקי וכבור ידי אשר הוא לנגד עיניו, אז יהיה הגמול לא בעבור הפעולות עצמם כמו שהם פעולות. רק כפי מה שהם עומדים נגד עיני ה' הצופה תעלומות לב ויודע השרשים מאין צמחו הפעולות ותכונות עלילותיהם במדת הנפש :
<h3>{כו}</h3>
עִם־חָסִ֥יד תִּתְחַסָּ֑ד עִם־גְּבַ֥ר תָּ֝מִ֗ים תִּתַּמָּֽם׃
<b style="color: gray;">רש"י</b> עם חסיד תתחסד . כלומר לפי שכן דרכיו לגמול מדה כנגד מדה , חסיד תמים נבר כנגד שלש אבות :
<b style="color: gray;">מצודת דוד</b> עם חסיד . כי כן דרכך להתנהג בחסד עם החסיד :
<b style="color: gray;">מצודת ציון</b> גבר . איש כמו דרך גבר בעלמה ( משלי ל' ) :
<b style="color: gray;">מלבי"ם פירוש המילות</b> עם חסיד, באר בזה ג' ענינים {{{א}}} שלפעמים תהיה ההנהגה העליונה מכוונת מול מעשה האדם, שאם הוא חסיד יעשה ה' עמו חסד, ואם הוא במדרגת תמים או נבר כן יתנהג עמו ה' ג''כ לפי הכנתו הן לטוב הן לרע :
<b style="color: gray;">מלבי"ם ביאור המילות</b> (כו-כז) חסיד, תמים, נבר. החסיד הוא העושה כל מעשיו ע''פ דרכי החסידות יתר מן הציוי והחיוב, והתמים ישמור מצות ה' כפי החיוב וגדרו הוא התמימות שיעשה תמיד בלי שינוי ובלי פניה, והנבר הוא הנזהר מרע, כמו כבור ידי, והזכותי בבור כפי, תתפתל. הוא יותר מן עקש, שעל זה אמר דור עקש ופתלתל, ובשלילה אמר בהפך אין בהם נפתל ועקש (משלי ח'), שהוסיף ה' להתפתל עמו :
<h3>{כז}</h3>
עִם־נָבָ֥ר תִּתְבָּרָ֑ר וְעִם־עִ֝קֵּ֗שׁ תִּתְפַּתָּֽל׃
<b style="color: gray;">רש"י</b> עם נבר . נאמן : עם עקש . כנגד פרעה :
<b style="color: gray;">מצודת דוד</b> עם נבר . עם איש ברור ונקי תתנהג בברירות כי תשלם לאיש כמעשהו :
<b style="color: gray;">מצודת ציון</b> עקש . עקום : תתפתל . גם הוא ענין עקום כמו דור עקש ופתלתל ( דברים ל''ב ) :
<h3>{כח}</h3>
כִּֽי־אַ֭תָּה עַם־עָנִ֣י תוֹשִׁ֑יעַ וְעֵינַ֖יִם רָמ֣וֹת תַּשְׁפִּֽיל׃
<b style="color: gray;">מצודת דוד</b> עם עני . עם מוכנע : ועינים רמות . המתגאים ביותר :
<b style="color: gray;">מלבי"ם פירוש המילות</b> כי, ולפעמים יתנהג עם האדם הפך מהכנתו, שעם עני הם הנכנעים ושפלים בלבותם תושיע, ועיניך על רמים להשפילם :
<h3>{כט}</h3>
כִּֽי־אַ֭תָּה תָּאִ֣יר נֵרִ֑י יְהוָ֥ה אֱ֝לֹהַ֗י יַגִּ֥יהַּ חָשְׁכִּֽי׃
<b style="color: gray;">רש"י</b> כי אתה תאיר נרי . כשנלחם בלילה בגדוד עמלק הבא על צקלג שנאמר ויכם דוד מהנשף עד הערב למחרתם ( ש''א ל' ) :
<b style="color: gray;">מצודת דוד</b> תאיר נרי . רצה לומר תשלח לי עזרה : יגיה חשכי . יושיעני מן הצרה :
<b style="color: gray;">מצודת ציון</b> יגיה . יזריח ויאיר :
<b style="color: gray;">מלבי"ם פירוש המילות</b> כי, ויש הנהגה שאינה מכוונת כלל עם מעשה האדם, והם בשני דברים, {{{א}}} בענין הודעת האמתיות והוראת הדרך בו ישכן אור, ועז''א כי אתה תאיר נרי, ר''ל כי האדם מצד טבע חמרו וכחותיו אינו מוכן שיתפלש עליו אור האלהי ושידע האמתיות, אולם מצד שכלו הוא מוכן לקבל האור, ומצד זה נמשל אור השכל לנר המאיר חשכת הנפש, כמ''ש נר אלהים נשמת אדם, אולם הנר הזה לא יאיר מעצמו רק ע''י אור ה' המעלה נר הנפש והאיר אל עבר פניו, שהשכל בחקירותיו א''א שישיג אור האמת, רק ה' יאיר נרו עד שיאיר באור ה', מצד זה אמר כי אתה תאיר נרי, אולם החשך והערפל המסבבים את הנר הזה שהם כחות החמריים הסוככים עליו, הם חשך ממשי, עד שאינם מוכנים לקבל נוגה מן האור הזה, וגם לזה צריך עזר ה' שיעשה החשך הזה מוכן אל שיגיה מן האור הזה, ועז''א כי אתה אלהי תגיה חשכי, ומשל הנר הוא הודעת האמונות האמתיות והנבואה אשר ישפיע על שכל האדם, ומשל הגהת החשך הם המצות שנתן ה' בם יוסרו ענני החומר ע''י הקדושה והזדככות, ושניהם הם מאת ה' מבלי ימתין על האדם :
<b style="color: gray;">מלבי"ם ביאור המילות</b> תאיר, יגיה. כבר בארתי (ישעיה נ''ט) ובכ''מ, שהנוגה הוא דבר חשוך המקבל האור מדבר מואר כמו הירח מן השמש :
<h3>{ל}</h3>
כִּֽי־בְ֭ךָ אָרֻ֣ץ גְּד֑וּד וּ֝בֵֽאלֹהַ֗י אֲדַלֶּג־שֽׁוּר׃
<b style="color: gray;">רש"י</b> כי בך . במבטחך : ובאלהי אדלג שור . כשבא להלחם על יבוס ואמר כל מכה יבוסי יהיה לראש ולשר ( ד''ה א יא ) הביא יואב ברוש רענן וכפפו ונתלה בו ועלה על החומה אמר דוד יהלמני צדיק וגו' ( לקמן קמא ) קצר לו הקב''ה את החומה ודילג במדרש תהלים :
<b style="color: gray;">מצודת דוד</b> כי בך וגו' . בבטחונך ארוץ למחנה האויב ולא אירא ובעזר אלוה אדלג על החומה לכבוש העיר :
<b style="color: gray;">מצודת ציון</b> אדלג . אקפץ : שור . חומה כמו בנות צעדה עלי שור ( בראשית מ''ט ) :
<b style="color: gray;">מלבי"ם פירוש המילות</b> כי בך, והענין השני שיעשה ה' מעצמו הוא ההגנה והשמירה מן הפגעים, וביחוד הנצחון ליראיו, שלא יהיה לפי הכנתם וגבורתם כי אין מעצור לה' להושיע ברב או במעט, וכמ''ש לא בגבורת הסוס יחפץ רוצה ה' את יראיו להציל ממות נפשם, וז''ש כי בך ארוץ גדוד, שנדמה לי כאלו יש לי גדודים רבים ואנשי חיל, ובאלהי אדלג שור וחומת ומבצרי האויב לכבשם :
<h3>{לא}</h3>
הָאֵל֮ תָּמִ֪ים דַּ֫רְכּ֥וֹ אִמְרַֽת־יְהוָ֥ה צְרוּפָ֑ה מָגֵ֥ן ה֝֗וּא לְכֹ֤ל ׀ הַחֹסִ֬ים בּֽוֹ׃
<b style="color: gray;">רש"י</b> צרופה . ברורה מבטיח ועושה :
<b style="color: gray;">מצודת דוד</b> תמים דרכו . לגמול לאדם כמפעלו : צרופה . ככסף צרוף שאין בו סיג כן אמרות ה' והבטחתו אין בה דבר בטל : מגן . מחסה כמגן :
<b style="color: gray;">תורה תמימה</b> אמר רבי שמואל בר נחמני רבי יונתן רמי כתיב פקודי ה' ישרים משמחי לב וכתיב אמרת ה' צרופה זכה משמחתו לא זכה צורפתו ריש לקיש אמר מגופיה דקרא נפקא זכה צורפתו לחיים לא זכה צורפתו למיתה וכו'.<small><span style="color: gray;">יומא עב ע"ב</span></small>
<b style="color: gray;">מלבי"ם פירוש המילות</b> האל, מבאר כי אחר שדרך האל והוא ההנהגה שלו הוא תמים, וכל אמרת אלוה שהוא הבריאה שברא במאמר, צרופה מכל סיג, ועי''ז הוא מגן ומחסה לכל החוסים בו, ובאור הדבר, כי עניני ה' בעולמו יתראו לנו בשתי מחזות, {{{א}}} החקים הטבעיים אשר גבל וחקק בעת הבריאה חק נתן ולא יעבור, למשל שהאש תבער והמים ירדו במורד והשמים יתנו טלם והארץ יבולה, {{{ב}}} הדרכים אשר ינהיג לפי מעשה בני אדם הבחיריים אם טוב ואם רע שבעת שבעלי הבחירה עושים מעשים טובים לפניו יסדר את ההנהגה להיטיב להם ולחיותם, ובעת ירעו מעשיהם יסדר ההנהגה לרע, וכפי הנראה לעיני בשר שני החקים האלה נבדלים זה מזה ורחוקים הרחק רב, כי מה יהיה קשר למטר השמים עם מעשה בני אדם בעבודתם או במרים, או רעש הארץ ארבה שדפון וכדומה עם פעולות בעלי הבחירה, הלא חקי הטבע קבועים ומוכרחים ולא ישתנו, ופעולות בעלי הבחירה הם אפשריים, ומן המחזה המדומה הזאת יטעו בני אדם שאין מעשה ודעת וחשבון, כי איך תשתנה הטבע ע''י מעשה בני אדם, אבל אחר שנשים על לב כי חקי הטבע הם ערוכים מאת ה', וגם ההנהגה הבחיריית לפי המעשה שע''י יגמול ויענוש הוא ג''כ מאת ה', באין ספק כי היוצר אותם בודאי קשר שני ההנהגות בחבלים דקים רוחניים עד שיתפעלו זה מזה וימשכו זה מזה, וחקי הטבע הם תלוים ונמשכים וישתנו לטוב או לרע לפי שישנו בני אדם את מעשיהם, ובזה יש תקוה שהצדיק יהיה נשמר מכל רעות טבעיות כי הטבע תכנע תחתיו לפי מעשהו, וז''ש אחר שהאל תמים דרכו, שהוא דרך ההנהגה הבחיריית התלויה לפי מעשי בני אדם האפשריים, שדרכיו המה חסד ורחמים וחנינה לטובים ודין ומשפט לרשעים ודרך הזה תמים אין בו חסרון, ואין חקי הטבע עוצרים בעדם כי כל אמרת ה' צרופה, שהם המאמרים שבהם גזר שיתהוה העולם וגבל חקי העולם והטבע, הם צרופים מכל סיג, עד שלא יהיה סתירה ביניהם ובין ההנהגה הבחיריית, ומצד זה הוא מגן לכל החוסים בו, כי חקי הטבע נכנעים אל החוסים בה', ומפרש שנית
<h3>{לב}</h3>
כִּ֤י מִ֣י אֱ֭לוֹהַּ מִבַּלְעֲדֵ֣י יְהוָ֑ה וּמִ֥י צ֝֗וּר זוּלָתִ֥י אֱלֹהֵֽינוּ׃
<b style="color: gray;">מצודת דוד</b> כי מי אלוה . אשר בידו הכח למחות בידו :
<b style="color: gray;">מצודת ציון</b> צור . ענין חוזק : זולתי . בלתי :
<b style="color: gray;">מלבי"ם פירוש המילות</b> כי מי אלוה מבלעדי ה', שם הויה מורה על הבריאה שהוא היה מהוה כל נמצא, ושם אלוה מורה על ההנהגה וההשגחה, ואלהים המנהיג ומשגיח לפי המעשים, הוא בעצמו ה' אשר ברא כל הבריאה ויסד חקי הטבע, ואין צור בורא ויוצר זולתי אלהינו המשגיח והמנהיג, באופן שהבורא הוא המנהיג והמנהיג הוא הבורא, ובודאי ערך הכל באופן שלא יהיה סתירה בין חקי הבריאה ובין חקי ההנהגה וחקי הטבע נמשכים לפי חקי ההנהגה :
<b style="color: gray;">מלבי"ם ביאור המילות</b> אלהי, ה'. כבר התבאר בכ''מ ששם ה' יבא מצד שהוא בורא העולם ומנהיגו בכלל, ושם אלהי, אלהינו הבא בכינוי מורה על ההשגחה המיוחדת שהוא לפי המעשים :
<h3>{לג}</h3>
הָ֭אֵל הַמְאַזְּרֵ֣נִי חָ֑יִל וַיִּתֵּ֖ן תָּמִ֣ים דַּרְכִּֽי׃
<b style="color: gray;">רש"י</b> ויתן תמים דרכי . הסיר מדרכי כל תקלה ומכשול עד שנעשה שלם וכבוש :
<b style="color: gray;">מצודת דוד</b> תמים דרכי . דרכי היה תמים ושלם ולא נפקד איש מאנשי במלחמה :
<b style="color: gray;">מצודת ציון</b> המאזרני . מלשון אזור וחגורה : חיל . כח :
<b style="color: gray;">תורה תמימה</b> דרבי אבהו רמי כתיב ותזרני חיל וכתיב האל המאזרני חיל אמר דוד לפני הקב"ה רבש"ע זיריתני וזרזתני וכו'.<small><span style="color: gray;">נדה לא ע"א</span></small>
<b style="color: gray;">מלבי"ם פירוש המילות</b> האל, אחרי ההקדמה הזאת שבאר איך ימשך מן המעשים הטובים שישמר האדם מן הפגעים ומכל רעה, שב אל ענינו שהתחיל בפסוק כ''א לספר איך ע''י מעשיו הטובים ינצל בדרך נסיי פלאיי שהוא דורך על חקות הטבע והטבע תכנע תחתיו, ובאר בזה שני אופנים, (אופן א') שהגם שה' יתן לו כח וזריזות וילמדהו תכסיסי מלחמה, מ''מ לא ילחם ולא ירוץ רק יעמוד במקומו והנצחון יתהוה מעצמו בדרך נס, ועל צד זה אמר האל המאזרני חיל, חשב ג' דברים, {{{א}}} שיתן לו החיל והכח למלחמה ומ''מ יתן תמים דרכי, יהיה דרכי בתמימות שלא אלחם ולא אעשה רע לשום אדם, {{{ב}}} הזריזות והמרוצה, ועז''א הגם כי.
<h3>{לד}</h3>
מְשַׁוֶּ֣ה רַ֭גְלַי כָּאַיָּל֑וֹת וְעַ֥ל בָּ֝מֹתַ֗י יַעֲמִידֵֽנִי׃
<b style="color: gray;">רש"י</b> משוה רגלי כאילות . רגלי הנקיבות עומדת ביושר יותר משל זכרים :
<b style="color: gray;">מצודת דוד</b> משוה . שם רגלי קלות לרוץ מהר אחר האויב כאילה זו הקלה במרוצתה : ועל במותי . העמדתני על גבהי וגדולתי :
<b style="color: gray;">מצודת ציון</b> משוה . משים כמו שויתי עד בקר ( ישעיה ל''ח ) :
<b style="color: gray;">מלבי"ם פירוש המילות</b> משוה רגלי קלים כרגלי אילות לרוץ אחר אויבי, מ''מ לא ארוץ, רק על במותי יעמידני, אשאר עומד במקומי ולא ארדוף אחר שום אדם, {{{ג}}} העצה והלימוד בתכסיסי מלחמה, שהגם כי,
<b style="color: gray;">מלבי"ם ביאור המילות</b> משוה. כולל שימה וערך כמ''ש בגדר פעל זה בכ''מ, שנתן אותם להיות דומה כאילות, ותפס על במותי שדרך האילות לעמוד במקומות הגבוהים :
<h3>{לה}</h3>
מְלַמֵּ֣ד יָ֭דַי לַמִּלְחָמָ֑ה וְֽנִחֲתָ֥ה קֶֽשֶׁת־נְ֝חוּשָׁ֗ה זְרוֹעֹתָֽי׃
<b style="color: gray;">רש"י</b> ונחתה קשת נחושה זרועותי . ונחתה לשון דריכת קשת כמו חציך נחתו בי ( לקמן לח ) ופעל שלו נחת וכשמתפעל בא דגש ומחסר את הנו''ן ונחתה מגזרת ננחתה כמו נחר גרוני ( לקמן ס''ט ) מגזרת ננחר , כמו נחר מפוח ( ירמיה ו ) נדף מגזרה ננדף עיני נגרה ( איכה ג' ) כמו ננגרה , נתנה כמו ננתנה נגף מגזרת ננגף ואין לפותרו מגזרת חתה שהיה לו לומר נחתתה כמו מן עשה נעשתה מן ענה נענתה ד''א ונחתה קשת נחושה זרועותי חיית לשון דריכת קשת כמו חציך נחתו ( לקמן לח ) הנו''ן אינה יסוד בתיבה אלא כמו נחלו ונדרכה קשת נחושה על ידי זרועותי קשתות של נחשת היו תלויות לו לדוד בביתו ורואין אותם מלכי האומות ואומרים זה לזה אתה סבור שיש כח ביד דוד לדורכן אין זה אלא לייראנו והוא היה שומע ודורכן בפניהם :
<b style="color: gray;">מצודת דוד</b> למלחמה . לדעת תכסיסי המלחמה : ונחתה . נתת בי כח לשבר קשת נחושה :
<b style="color: gray;">מצודת ציון</b> ונחתה . מלשון תחת ושבר :
<b style="color: gray;">מלבי"ם פירוש המילות</b> מלמד ידי למלחמה ולמדני תכסיסי מלחמה, מ''מ לא אצטרך להלחם כי בהפך ונחתה קשת נחושה זרועותי, שתשבר הקשת ולא ישתמשו בו כלל, וזה האופן האחד שכל הנצחון יהיה בדרך נס ואני אשב בביתי, (האופן השני) שהגם שיתהוה הנצחון ע''י ה' לבד כמו שהיה בנס של סנחריב, בכ''ז ירצה ה' לגדל כבודי כאלו אני הייתי המנצח בגבורתי, וז''ש.
<b style="color: gray;">מלבי"ם ביאור המילות</b> ונחתה. כמו ונ -ח יתה, והוקל כמו ורחבה ונסבה (יחזקאל מ''א) :
<h3>{לו}</h3>
וַתִּתֶּן־לִי֮ מָגֵ֪ן יִ֫שְׁעֶ֥ךָ וִֽימִינְךָ֥ תִסְעָדֵ֑נִי וְֽעַנְוַתְךָ֥ תַרְבֵּֽנִי׃
<b style="color: gray;">רש"י</b> וענותך תרבני . הרביתה מדת ענותך להתנהג בה עמי :
<b style="color: gray;">מצודת דוד</b> וענותך תרבני . גודל הענוה שבך להשגיח בי עשה אותי כאלו הייתי עם רב לנצח את האויב עם כי אנשי היו מתי מספר :
<b style="color: gray;">מלבי"ם פירוש המילות</b> ותתן לי מגן ישעך, ר''ל שלמלחמה צריך, {{{א}}} המגן לשמירה, {{{ב}}} יד הימין לנצוח, הנה תתן את המגן לי, כאלו אני החזקתי את המגן בעת המלחמה, הגם שהוא מגן ישעך, שישועתך אחזה את המגן לא אנכי, תתנהו לי כאלו היה שלי, וכן אל הנצחון ימינך תסעדני, עד שאנצח בימיני ע''י סעד של ימינך, וזה תעשה יען שענותך תרבני, כאלו מרוב ענותך אינך רוצה ליחס הנצחון לך שאתה נצחת, ותגדיל אותי לתלות את הנצחון בי ומצד זה שתרצה ליחס את הנצחון אלי.
<h3>{לז}</h3>
תַּרְחִ֣יב צַעֲדִ֣י תַחְתָּ֑י וְלֹ֥א מָ֝עֲד֗וּ קַרְסֻלָּֽי׃
<b style="color: gray;">רש"י</b> תרחיב צעדי תחתי . המרחיב צעדיו אינו נוח ליפול וכן הוא אומר בלכתך לא יצר צעדך ( משלי ד' ) : מעדו . איקלורגירי''נט בלעז : קרסולי . הם הרגלים מן האסתורין שקורין קביל''ייא בלעז ולמטה :
<b style="color: gray;">מצודת דוד</b> תרחיב . הרחבת פסיעותי לבל ימעדו רגלי להיות נוח לפול :
<b style="color: gray;">מצודת ציון</b> מעדו . ענין השמטה מן המקום : קרסולי . תרגום של כרעים הוא קרסולין :
<b style="color: gray;">תורה תמימה</b> א"ל הקב"ה לדוד עד מתי יהיה עון זה טמון בידך על ידך נהרגה נוב עיר הכהנים ועל ידך נטרד דואג האדומי ועל ידך נהרגו שאול ושלשת בניו רצונך יכלו זרעך או תמסר ביד אויב אמר לפניו רבונו של עולם מוטב אמסר ביד אויב ולא יכלה זרעי יומא חד נפק לשכור בזאי אתא שטן ואדמי ליה כטביא פתק ביה גירא ולא מטייה משכיה עד דאמטייה לארץ פלשתים כדחזייה ישבי בנוב אמר היינו האי דקטליה לגלית אחי כפתיה קמטיה אותביה ושדייה תותי בי בדייא אתעביד ליה ניסא מכא ליה ארעא מתותיה היינו דכתיב תרחיב צעדי תחתי ולא מעדו קרסולי ההוא יומא אפניא דמעלי שבתא הוה אבישי בן צרויה הוה קא חייף רישיה בד' גרבי דמיא חזינהו כתמי דמא איכא דאמרי אתא יונה איטריף קמיה אמר כנסת ישראל ליונה אימתילא שנאמר כנפי יונה נחפה בכסף שמע מינה דוד מלכא דישראל בצערא שרי אתא לביתיה ולא אשכחיה אמר תנן אין רוכבין על סוסו ואין יושבין על כסאו ואין משתמשין בשרביטו בשעת הסכנה מאי אתא שאיל בי מדרשא אמרו ליה בשעת הסכנה שפיר דמי רכביה לפרדיה וקם ואזל קפצה ליה ארעא בהדי דקא מסגי חזייה לערפה אמיה דהוות נוולא כי חזיתיה פסקתה לפילכה שדתיה עילויה סברא למקטליה אמרה ליה עלם אייתי לי פלך פתקיה בריש מוחה וקטלה כד חזייה ישבי בנוב אמר השתא הוו בי תרין וקטלין לי פתקיה לדוד לעילא ודץ ליה לרומחיה אמר ניפול עלה ונקטל אמר אבישי שם אוקמיה לדוד בין שמיא לארעא ונימא ליה איהו אין חבוש מוציא עצמו מבית האסורין א"ל מאי בעית הכא א"ל הכי אמר לי קודשא בריך הוא והכי אהדרי ליה א"ל אפיך צלותיך בר ברך קירא ליזבון ואת לא תצטער א"ל אי הכי סייע בהדן היינו דכתיב ויעזור לו אבישי בן צרויה אמר רב יהודה אמר רב שעזרו בתפלה אמר אבישי שם ואחתיה הוה קא רדיף בתרייהו כי מטא קובי אמרי קום ביה כי מטא בי תרי אמרי בתרי גוריין קטלוה לאריא אמרי ליה זיל אשתכח לערפה אימיך בקיברא כי אדכרו ליה שמא דאימיה כחש חיליה וקטליה היינו דכתיב אז נשבעו אנשי דוד לו לאמר לא תצא עוד אתנו למלחמה ולא תכבה את נר ישראל וכו'.<small><span style="color: gray;">סנהדרין צה ע"א</span></small>
<b style="color: gray;">מלבי"ם פירוש המילות</b> תרחיב צעדי תחתי, שתחת שבאופן הראשון אמר ועל במותי יעמידני, שיעמוד במקום אחד, תרחיב צעדי לרוץ אחרי האויב (וגם בזה מציין שה' מרחיב צעדיו ולא נעשה זה בכחו), {{{ב}}} שהוא כאלו תרחיב צעדי תחתי היינו במקומי שבכ''ז אעמד במקומי כאילו רוח ה' יובילהו ע''י קפיצת הארץ אחר האויב שרודף, ובכ''ז עומד תחתיו, ובזה אמר ולא מעדו קרסולי כי בכ''ז אני עומד במק''א, ובענין זה.
<b style="color: gray;">מלבי"ם ביאור המילות</b> תרחיב. כאלו בצעד אחד הוא אצל האויב הגם שלא הלך רק עמד במקומו, כמו שפירשו חז''ל במליצתם פסיעותיו של א''א ג' מיל, ובכ''ז לא ימעדו הכרעים להנתק ממקומם על ידי הרחבת הצעד, ע''ז תפס קרסולי, שלא נמצא רק בשירה זאת :
<h3>{לח}</h3>
אֶרְדּ֣וֹף א֭וֹיְבַי וְאַשִּׂיגֵ֑ם וְלֹֽא־אָ֝שׁוּב עַד־כַּלּוֹתָֽם׃
<b style="color: gray;">מלבי"ם פירוש המילות</b> ארדף אויבי וגם אשיגם, ולא אשוב עד שיכלו לגמרי :
<h3>{לט}</h3>
אֶ֭מְחָצֵם וְלֹא־יֻ֣כְלוּ ק֑וּם יִ֝פְּל֗וּ תַּ֣חַת רַגְלָֽי׃
<b style="color: gray;">מצודת ציון</b> אמחצם . ענין חבורה ומכה כמו מחץ ראש ( לקמן ק''י ) :
<b style="color: gray;">מלבי"ם פירוש המילות</b> אמחצם, מוסיף לאמר שגם אם אמחצם מחץ קטן לא יכלו קום מוסיף עוד שיפלו מעצמם תחת רגלי, (אחר שבאר איכות הרדיפה יבאר איכות המלחמה בעצמה) :
<b style="color: gray;">מלבי"ם ביאור המילות</b> אמחצם. מורה מחץ קטן כמ''ש דוגמתו (שופטים ה' חבקוק) :
<h3>{מ}</h3>
וַתְּאַזְּרֵ֣נִי חַ֭יִל לַמִּלְחָמָ֑ה תַּכְרִ֖יעַ קָמַ֣י תַּחְתָּֽי׃
<b style="color: gray;">מצודת ציון</b> תכריע . ענינו הנפילה על הברכים : עורף . הוא אחורי הפנים :
<b style="color: gray;">תורה תמימה</b> דרבי אבהו רמי כתיב ותזרני [חיל] למלחמה וכתיב המאזרני חיל למלחמה אמר דוד לפני הקב"ה רבש"ע זריתני וזרזתני וכו'.<small><span style="color: gray;">יומא מז ע"א</span></small>
<b style="color: gray;">מלבי"ם פירוש המילות</b> (מ-מא) ותאזרני, תחת שבאופן הראשון אמר האל המאזרני חיל ויתן תמים דרכי שיהיה החיל שלו שלא למלחמה, אמר עתה שיאזרהו חיל שיהיה החיל למלחמה ובכ''ז אתה תכריע קמי תחתי היינו במקומי, אתה תהיה במקומי להכריע אותם, ואויבי תתן לפני עורף שכ''ז תעשה, (עי' באה''מ) :
<b style="color: gray;">מלבי"ם ביאור המילות</b> (מ-מא) קמי, אויבי, משנאי. הקמים הם הלוחמים עמו והם יכרעו במלחמה, ואויבי דורש רעה ועומד מרחוק וכשיראה מפלת הקמים יברח, והשונא הוא רק מואס בו, אבל משנאי מורה שממאסו גם בעיני אחרים ומוסיף שגם אותם יצמית וכ''ש לאויביו :
<h3>{מא}</h3>
וְֽאֹיְבַ֗י נָתַ֣תָּה לִּ֣י עֹ֑רֶף וּ֝מְשַׂנְאַ֗י אַצְמִיתֵֽם׃
<b style="color: gray;">רש"י</b> נתתה לי עורף . פונים לי עורפם ובורחים :
<b style="color: gray;">מצודת דוד</b> נתתה לי עורף . כי ברחו מפני ופנו אלי עורף :
<b style="color: gray;">מצודת ציון</b> אצמיתם . אכריתם כמו אותו אצמית ( לקמן ק''א ) :
<h3>{מב}</h3>
יְשַׁוְּע֥וּ וְאֵין־מוֹשִׁ֑יעַ עַל־יְ֝הוָ֗ה וְלֹ֣א עָנָֽם׃
<b style="color: gray;">רש"י</b> ישועו . לע''ג שלה' : ואין מושיע . שאין בה יכולת וחוזרים וקוראים אל ה' ולא יענם :
<b style="color: gray;">מצודת דוד</b> ישועו . אל עזר בני אדם : על ה' . כמו אל ה' :
<b style="color: gray;">מלבי"ם פירוש המילות</b> ישועו, ולא ימצא רב ריבם לא בין בני אדם, כי ישועו לישועה ואין מושיע, ולא מה' כי לא יענם, ויותר מזה כי הגם כי.
<h3>{מג}</h3>
וְֽאֶשְׁחָקֵ֗ם כְּעָפָ֥ר עַל־פְּנֵי־ר֑וּחַ כְּטִ֖יט חוּצ֣וֹת אֲרִיקֵֽם׃
<b style="color: gray;">רש"י</b> ואשחקם . לשון כתישה : אריקם . כטיט הנרוק שאינו עב כמו הם מריקים שקיהם ( בראשית מב ) לא הורק מכלי אל כלי ( ירמיה מח ) :
<b style="color: gray;">מצודת דוד</b> כעפר . שיהיו דק כעפר הפורח ברוח : אריקם . אעשה אותם ריק מכל כטיט המושלך בחוצות שנשחק ונדוק ברגלי אדם והרוח מפזרם ונשאר המקום רק ממנו :
<b style="color: gray;">מצודת ציון</b> ואשחקם . ענין כתישה כמו ושחקת ממנה הדק ( שמות ל' ) : אריקם . מלשון ריקן :
<b style="color: gray;">מלבי"ם פירוש המילות</b> אשחקם כעפר על פני רוח, שאנשי החיל במלחמה יהיו כעפר דק הנשחק ונפזר לכל רוח כן יברחו לכל רוח, והנשארים בעריהם אריקם כטיט חוצות ויהיו למרמס ולעבדים ולשפחות, בכ''ז לא ימצא מי שיריב ריבם, כי אתה.
<b style="color: gray;">מלבי"ם ביאור המילות</b> אריקם. כמו ורקיקי מצות, והוא קרוב למ''ש בשמואל ב' אדיקם :
<h3>{מד}</h3>
תְּפַלְּטֵנִי֮ מֵרִ֪יבֵ֫י עָ֥ם תְּ֭שִׂימֵנִי לְרֹ֣אשׁ גּוֹיִ֑ם עַ֖ם לֹא־יָדַ֣עְתִּי יַֽעַבְדֽוּנִי׃
<b style="color: gray;">רש"י</b> תפלטני מריבי עם . שלא אענש בדין ישראל להטות משפט ולא לשעבד בישראל יותר מן הרשות : תשימני לראש גוים . שאין עונש בהם :
<b style="color: gray;">מצודת דוד</b> מריבי עם . ממלחמות עמים : תשימני לראש גוים . ויהיו מוכנעים לי ולא יוסיפו עוד להלחם עמדי : לא ידעתי . כי הם מארץ רחוקה :
<b style="color: gray;">מלבי"ם פירוש המילות</b> תפלטני מריבי עם, שאם יעמדו בעלי בריתם הבאים לריב ריבם, תפלטני מידם, בהפך תשימני לראש גוים, ולא לבד לגוים הקרובים, כי גם עם אשר לא ידעתי יעבדוני, ויותר מזה כי גם.
<h3>{מה}</h3>
לְשֵׁ֣מַֽע אֹ֭זֶן יִשָּׁ֣מְעוּ לִ֑י בְּנֵֽי־נֵ֝כָ֗ר יְכַחֲשׁוּ־לִֽי׃
<b style="color: gray;">רש"י</b> לשמע אזן . אפילו שלא בפני אלא שישמעו שליחותי : ישמעו לי . יסורו אל משמעתי ויהיו נשמעי' לדברי : יכחשו לי . מחמת יראה :
<b style="color: gray;">מצודת דוד</b> לשמע אזן . על כי ישמעו שיצא לי שם גבורה יהיו נשמעין לעבודתי : יכחשו לי . ידברו אלי דברי כחש לומר שאוהבים המה לי כי יהיה פחדי עליהם :
<b style="color: gray;">מלבי"ם פירוש המילות</b> לשמע אזן ישמעו לי בני נכר אשר יכחשו לי, ר''ל הנכרים הגרים בארץ רחוקה מאד אשר יכחשו לי דהיינו שהיו מכחישים מציאותי שלא ידעו עד עתה כלל שנמצא בעולם עם ישראל ודוד מלכם, עתה ישמעו ויתקבצו אלי לא למראה עין שראו גבורתי רק לשמע אזן ששמעו הנפלאות שנעשו לי :
<b style="color: gray;">מלבי"ם ביאור המילות</b> ישמעו. יתקבצו לשמוע, כמו וישמע שאול את העם :
<h3>{מו}</h3>
בְּנֵי־נֵכָ֥ר יִבֹּ֑לוּ וְ֝יַחְרְג֗וּ מִֽמִּסְגְּרֽוֹתֵיהֶֽם׃
<b style="color: gray;">רש"י</b> יבולו . ילאו כמו נבול תבול ( שמות יח ) דמתרגם מילאה תילאה ומנחם פירש כמו אחרי בלותי ( בראשית י''ח ) וכן פירש נבול תבול : ויחרגו . לשון אימה מחדרים אימה ( דברים ל''ב ) מתרגמינן חרגת מותא : ממסגרותיהם . מחמת יסורי מסגרות כלא שאני מסגירם שם ומייסרן בהן ויחרגו ממסגרותיהם מנחם פתר אותו לשון רפיון חגורה וכן פירושו ויתרפו ממסגרותיהם ודונ''ש פתר ויחרגו ממסגרותיהם ויפסחו מכבליהם הנתונים על רגליהם ופתרון ויחרגו ויפסחו כדמתרגמינן חגירא :
<b style="color: gray;">מצודת דוד</b> יבולו . רצה לומר יהיו מיוסרים במכאוב : ויחרגו . יהיו פסחים ממה שיהיו סגורים ברגליהם במסגרי כבלי ברזל :
<b style="color: gray;">מצודת ציון</b> יבולו . יכמשו : יחרגו . הוא הפוך מלשון חגר וכמו כבש כשב :
<b style="color: gray;">מלבי"ם פירוש המילות</b> בני נכר ר''ל לשמע אזן ישמעו לי בני נכר אשר יבולו ויחרגו ממסגרותיהם, ר''ל בני נכר הסגורים בהרים רחוקים אשר יבלו ויתעמלו וייגעו מרוב הדרך עד שיעשו חגרים מרוב הדרך אשר ייגעו לצאת ממסגרותיהם לבא אלי לשמוע לי :
<b style="color: gray;">מלבי"ם ביאור המילות</b> יבלו. כמו נבול תבול (שמות י''ח) : ויחרגו. כמו ויחגרו (בש''ב כ''ב) יעשו חגרים : ממסגרותיהם. ממקומות שהם סגורים שם וכן מיכה (ז' י''ז) :
<h3>{מז}</h3>
חַי־יְ֭הוָה וּבָר֣וּךְ צוּרִ֑י וְ֝יָר֗וּם אֱלוֹהֵ֥י יִשְׁעִֽי׃
<b style="color: gray;">רש"י</b> חי ה' . העושה לי כל זאת :
<b style="color: gray;">מצודת דוד</b> חי ה' . הלא ה' חי לעולם וכזאת יעשה כל הימים ויהיה ברוך לעולם בעבור זה :
<b style="color: gray;">מצודת ציון</b> צורי . מלשון צור ר''ל חזקי :
<b style="color: gray;">מלבי"ם פירוש המילות</b> חי ה', נגד ההגנה מן האויב אמר חי ה' וברוך צורי, ונגד מה שהושיע לנצח את האויב שזה מדרגה יותר אמר וירום אלהי ישעי, ומפרש נגד וירום אלהי ישעי.
<h3>{מח}</h3>
הָאֵ֗ל הַנּוֹתֵ֣ן נְקָמ֣וֹת לִ֑י וַיַּדְבֵּ֖ר עַמִּ֣ים תַּחְתָּֽי׃
<b style="color: gray;">רש"י</b> הנותן נקמות לי . נותן בי כח להנקם מאויבי : וידבר . ויהרוג לשון דבר ל''א כמו וינהג דמתרגם ודבר וכן חברו מנחם וגם כן חבר ידבר עמים תחתינו ( לקמן מ''ז ) : תחתי . במקומי וחלופי כעניין שנאמר ואתן אדם תחתיך ( ישעי' מ''ג ) נתתי כפרך מצרים ( שם ) :
<b style="color: gray;">מצודת דוד</b> הנותן . הנוקם נקמתי מיד האויב : וידבר . שמני למנהיג להם :
<b style="color: gray;">מצודת ציון</b> וידבר . מלשון הנהגה כמו דבר אחד לדור :
<b style="color: gray;">מלבי"ם פירוש המילות</b> האל הנותן נקמות לי, שעוד ראה נקמות באויביו וידבר עמים תחתי שיהיו תחת ממשלתו, ונגד ברוך צורי, אמר.
<b style="color: gray;">מלבי"ם ביאור המילות</b> וידבר. כמו ותדבר את כל זרע הממלכה (ד''ה ב' כ''ב) :
<h3>{מט}</h3>
מְפַלְּטִ֗י מֵאֹ֫יְבָ֥י אַ֣ף מִן־קָ֭מַי תְּרוֹמְמֵ֑נִי מֵאִ֥ישׁ חָ֝מָ֗ס תַּצִּילֵֽנִי׃
<b style="color: gray;">מצודת דוד</b> מן קמי . תרומם אותי יותר מן הקמים עלי :
<b style="color: gray;">מלבי"ם פירוש המילות</b> מפלטי מאויבי האויב הוא הדורש רעה בסתר, ומוסיף אף מן קמי תרוממני שהם אלה שקמו עליו בגלוי להלחם עמו, ומאיש חמס תצילני זה שאול שעשה חמס לנגדי כמ''ש ביום הציל ה' אותו מכף כל אויביו ומיד שאול.
<b style="color: gray;">מלבי"ם ביאור המילות</b> מאויבי. מן קמי, (כנ''ל פסוק מ''ט) :
<h3>{נ}</h3>
עַל־כֵּ֤ן ׀ אוֹדְךָ֖ בַגּוֹיִ֥ם ׀ יְהוָ֑ה וּלְשִׁמְךָ֥ אֲזַמֵּֽרָה׃
<b style="color: gray;">מצודת דוד</b> על כן . בעבור התשועה הגדולה הזאת :
<b style="color: gray;">מלבי"ם פירוש המילות</b> על כן אודך בגוים ה', לתת לך הודאה על הטובה, ולשמך אזמרה לספר תהלת ה' :
<b style="color: gray;">מלבי"ם ביאור המילות</b> אודך ולשמך אזמרה. התבאר למעלה (ז' י''ח) :
<h3>{נא}</h3>
(מגדל) [מַגְדִּיל֮] יְשׁוּע֪וֹת מַ֫לְכּ֥וֹ וְעֹ֤שֶׂה חֶ֨סֶד ׀ לִמְשִׁיח֗וֹ לְדָוִ֥ד וּלְזַרְע֗וֹ עַד־עוֹלָֽם׃
<b style="color: gray;">מצודת דוד</b> מגדל . ובזה אודך בגוים כי אספר לומר דעו שה' מגדיל ישועות רצה לומר עושה ישועות גדולות למלכו ולא בתשלום גמול כי אם בחסד : ולזרעו . וכן יעשה לזרעו עד עולם :
<b style="color: gray;">מצודת ציון</b> מגדל . מלשון גדול :
<b style="color: gray;">מלבי"ם פירוש המילות</b> מגדיל, וכפי רוב ההודאה כן תגדל התשועה בכל עת עד שיגדיל ישועות מלכו, וחוץ ממה שישלם לי בעד ההודאה והשבח, יעשה חסד למשיחו לדוד ולזרעו כי חסדי דוד הנאמנים היה מה שכרת לו ברית שלא תסור המלוכה מזרעו, שזה היה מצד החסד כמו שכתוב בש''ב ב' ז', וחסד זה ימשך עד עולם :
<b style="color: gray;">מלבי"ם ביאור המילות</b> מלכו, משיחו. משיח הוא יותר מן מלך, שמורה שהמלכות לו בירושה ששאול לא נמשח בפך ושמן המשחה רק בקרן על כן לא נמשכה מלכותו כמ''ש חז''ל :
<h2>תהילים פרק-יט</h2>
<h3>{א}</h3>
לַמְנַצֵּ֗חַ מִזְמ֥וֹר לְדָוִֽד׃
<b style="color: gray;">מלבי"ם פירוש המילות</b> למנצח, יבאר כי כבוד ה' יתגלה בעולמו ע''י שני מחזות, ע''י העולם אשר ברא נשיגהו בדרך החקירה והעיון, וע''י התורה נשיגהו בדרך הנבואה וההופעה האלהית, ויבאר שיש יתרון לגילוי כבודו מציאותו והשגחתו ומעשה ידיו ע''י התורה מעל העיון והמחקר בששה ענינים :
<h3>{ב}</h3>
הַשָּׁמַ֗יִם מְֽסַפְּרִ֥ים כְּבֽוֹד־אֵ֑ל וּֽמַעֲשֵׂ֥ה יָ֝דָ֗יו מַגִּ֥יד הָרָקִֽיעַ׃
<b style="color: gray;">רש"י</b> השמים מספרים כבוד אל . המשורר עצמו פירש את הדבר . אין אומר ואין דברים . אינן מדברי' עם הבריות אלא מתוך שבכל הארץ יצא קום ומאירים לבריו' מתוך כך מספרים הבריות כבוד אל ומודים ומברכין על המאורות : ומעשה ידיו מגיד הרקיע . הכוכבים והמזלות שהם מעשה ידיו של הקב''ה אשר הם שם כמו שנאמ' ויתן אותם אלהים ברקיע השמים ( בראשית א' ) ומשם מגידים כבודו :
<b style="color: gray;">מצודת דוד</b> השמים מספרים . רצה לומר על ידי השמים נראה כבוד האל וכאלו הם יספרו כבודו : ומעשה . הרקיע מגיד ומעיד על פלאי מעשה ידי ה' :
<b style="color: gray;">תורה תמימה</b> דרש בר קפרא גדולים מעשה צדיקים יותר ממעשה שמים וארץ דאילו במעשה שמים וארץ כתיב אף ידי יסדה ארץ וימיני טפחה שמים ואילו במעשה ידיהם של צדיקים כתיב מכון לשבתך פעלת ה' מקדש אדני כוננו ידיך השיב בבלי אחד ור' חייא שמו ויבשת ידיו יצרו ידו כתיב והכתיב יצרו א"ר נחמן בר יצחק יצרו אצבעותיו כדכתיב כי אראה שמיך מעשה אצבעותיך ירח וכוכבים אשר כוננת מיתיבי השמים מספרים כבוד אל ומעשה ידיו מגיד הרקיע הכי קאמר מעשה ידיהם של צדיקים מי מגיד הרקיע ומאי ניהו מטר וכו'.<small><span style="color: gray;">כתובות ה ע"א</span></small>
<b style="color: gray;">מלבי"ם פירוש המילות</b> השמים מספרים כבוד אל, השמים כולל כל הגרמים השמיימים אשר בעולם הגלגלים, והרקיע שם מיוחד אל מקום עליית האדים, ששם יתהוה המטר והברד ועד שם יגיע גבול הארץ וראוי לנשימת כל בע''ח, ומשם ולמעלה יתחיל גבול השמים וכל בע''ח לא יתקיים שם, כמו שכן דעת המורה וההולכים לשטתו בפי' שם רקיע, ויש הבדל בין כבוד ה' ובין מעשה ידיו, שהכבוד יחויב לו מצד שהוא בורא כל בראשית הבריאה והוא סבת כל הנבראים. וזה יספרו השמים, שכל הרואה הבנין הגדול הזה והמאורות אשר בו ידע שיש בורא יחיד אשר ערך הכל ביכלתו וחכמתו, אולם לא נוכל לדעת מזה שהוא עדיין עוסק בבריאה ומחדש בכל יום מעשה בראשית ושהוא המנהיג את העולם, וזה נודע מן הרקיע שמפלאי המטר וההשגחה הנמצא בו נודע שהוא עדיין עוסק ופועל ומכין לארץ מטר ומצמיח הרים חציר, ואמרו חז''ל מעשי ידיהם של צדיקים מי מגיד, הרקיע, שע''י שיבא המטר ע''י תפלת הצדיקים, והקב''ה מביאו בעתו בכ''מ לפי הצורך אל כל מדינה במקום תכונתה לפי הזמן והמקום, נודע השגחת ה' ופעולתו בעולמו, ויש הבדל בין ספור להגדה שהמגיד יגיד דבר חדש הנוגע לחברו, וזה מגיד הרקיע שמודיע בכל עת מעשי ידי ה' המתחדש בבריאה לצורך ישוב בני אדם, אבל ספורי השמים הם מדבר עבר שה' ברא הכל בששת ימי המעשה, שזה כמספר דבר שכבר היה לעולמים שאינו נוגע לנו בהוה :
<b style="color: gray;">מלבי"ם ביאור המילות</b> מספרים, מגיד. ההגדה הוא בדבר חדש שחברו רוצה לדעתו (עמ''ש לקמן קמ''ה ו', איוב י''ב ח'), וההבדל בין שמים ורקיע כן הוא דעת גדולי המפרשים :
<h3>{ג}</h3>
י֣וֹם לְ֭יוֹם יַבִּ֣יעַֽ אֹ֑מֶר וְלַ֥יְלָה לְּ֝לַ֗יְלָה יְחַוֶּה־דָּֽעַת׃
<b style="color: gray;">רש"י</b> יום ליום יביע אומר . מעשה בראשית מתחדש מיום אל יום לערב חמה שוקע' וזורחת לבקר ומתוך כך יביעו הבריות אמרי שבח על ידי הימי' והלילות שמורים את הבריות לקלס ולהודות מנחם פתר יביע לשון מעין נובע : יחוה . לשון הגדה :
<b style="color: gray;">מצודת דוד</b> יום ליום . מיום ליום יביע אומר ר''ל בכל יום כאלו יאמרו בו פלאי ה' כי בכל עת נראה בהם מפלאות המקום :
<b style="color: gray;">מצודת ציון</b> יביע . ידבר כמו יביעון בפיהם ( לקמן ל''ט ) : יחוה . יגיד כמו אחוה דעי ( איוב ל''ב ) :
<b style="color: gray;">מלבי"ם פירוש המילות</b> יום, הנה משלשה דברים נוכל לברר על דבר שהוא מפעולת פועל בכונה ולא נפל על צד הקרי וההזדמן, {{{א}}} מצד הריבוי שהמקרה לא יהיה רק למעט, {{{ב}}} מצד החכמה אם נעשה בשלימות, כי דבר הבא במקרה לא יבא בשלימות וביושר כראוי, {{{ג}}} מצד התכלית שהמקרה לא תפנה אל איזה תכלית שאם יפנה אל תכלית אינה מקרה, וכמ''ש כ''ז הפילוסוף (בס' השמע מאמר ב'), וכן באר פה איך נודע כבוד אל מן הבריאה הכללית, {{{א}}} מצד הריבוי, שהגדה זאת מתמדת בזמן כי יום ליום יביע אומר, ובאשר ביום יראו כל אדם מעשי אלהים והוא יביע אומר ויספר את גבורתו, ובלילה שאז עת דממה והטבע כולה תשים יד לפה, אז הוא עת המחשבה שאז יחשבו ויעיינו על מה שראו ושמעו ביום ויוציאו ממנו דעת אלהים, ועז''א ולילה ללילה יחוה דעת, ובאשר כל יום יגיד אומר חדש מהחדושים האלהיים אשר יעשו בכל יום ויום, כן בכל לילה יודעו להם התגלות חדשות מפועל אלהים ומעשהו ישכילו, וגם ר''ל שהימים תמיד סמוכים זה לזה וכן הלילות, כי היום וכן הלילה סובב ומתגלגל תמיד סביבות הכדור עד שבכל רגע יגיד יום החולף אומר ליום הבא לרגלו ונכנס תחתיו, וכן לילה ללילה, בענין שהריבוי הזה מתמיד ומתרבה בכל זמן :
<b style="color: gray;">מלבי"ם ביאור המילות</b> יביע. דברים הנוזלים מן המבוע, והושאל אל הדבור הנובע ומתרבה מעצמו, יחוה. ענין גילוי חדשות בעניני מדע.
<h3>{ד}</h3>
אֵֽין־אֹ֭מֶר וְאֵ֣ין דְּבָרִ֑ים בְּ֝לִ֗י נִשְׁמָ֥ע קוֹלָֽם׃
<b style="color: gray;">מצודת דוד</b> אין אומר . הן אמת שאין בהם אמירה ודיבור ולא נשמע קולם :
<b style="color: gray;">מלבי"ם פירוש המילות</b> אין, והגדה זו אינה בלחש, כי אין אומר שהוא מאמר שלם, וגם אין דברים שהוא גם דבורים יחידים, אשר בלי נשמע קולם, שכל אמירה וכל דבור היוצא מאת הטבע ופליאותיה המתחדשות כל רגע להעיד על כבוד של יוצר, קולם נשמע מקצה הארץ ועד קצהו, וכל שיח וכל רמש וכל תנועה המתהוה בעולם יתן קול עז ויכריז בקול גדולת הבורא וחכמתו :
<b style="color: gray;">מלבי"ם ביאור המילות</b> אומר, דברים. אומר הוא מאמר שלם, ודבר יפול גם על מלה אחת כמ''ש בחבורי התו''ה (ויקרא ס' ג') :
<h3>{ה}</h3>
בְּכָל־הָאָ֨רֶץ ׀ יָ֘צָ֤א קַוָּ֗ם וּבִקְצֵ֣ה תֵ֭בֵל מִלֵּיהֶ֑ם לַ֝שֶּׁ֗מֶשׁ שָֽׂם־אֹ֥הֶל בָּהֶֽם׃
<b style="color: gray;">רש"י</b> בכל הארץ יצא קום . קו השמים שהם נמתחי' על פני כל הארץ ומחמת כן בקצה תבל מליהם שהכל מדברי' בנפלאות שהם רואים : לשמש שם . הקב''ה : אהל בהם . בשמי' מכאן שהשמש נתון בתוך תיקו תנחומא :
<b style="color: gray;">מצודת דוד</b> בכל הארץ . אבל על כי בנייני השמים יצאו להיות נראים בכל הארץ לזה נשמע דבריהם בקצה הארץ עם שאין בהם אמירה כי במה שמראים מפלאות ה' הרי הם כאלו אמרו : לשמש . הנה לשמש שם אהל בהשמים כי מהלכו בשמים ולא יזוז משם :
<b style="color: gray;">מצודת ציון</b> קום . ר''ל הבנין שלהם הנעשה בנטיית קו המשקל : מליהם . אמריהם כמו אין מלה בלשוני ( לקמן קל''ט ) :
<b style="color: gray;">מלבי"ם פירוש המילות</b> בכל, וגם שהגדה זו אינה מיוחדת במקום פרטי כי היא מתפשטת בכל המקומות שאף בכל הארץ הבלתי מיושב יצא קום, כי הקו אשר נטה הבורא ית' על בנינו הכללי התפשט על כל הארץ והיא מכלל הבנין ותלויה על בלימה נמשכת בקו המושך בין השמים הסובבים ומושכים אותה מכל צד במאמרו של בורא כל, ובקצה תבל שהוא החלק המיושב שם יצאו מליהם, כי שם כל הברואים והנמצאים ימללו מלים ויגידו חכמת אלהים ותכונתו. - לשמש עתה יתחיל לבאר איך נעשו בחכמה ובתכלית השלימות, הנה לשמש שם אהל בהם שממנה יצא האור והחיים לכל הגרמיים אשר תחתיה וביחוד אל כדור הארץ, שהיא תתן אור וחיים בין לצמחים בין לבע''ח, וה' ערך מהלכה בחכמה נפלאה עד שיתפשט אורה בכל כנפות הארץ, כי.
<b style="color: gray;">מלבי"ם ביאור המילות</b> ארץ, תבל. הבדל מבואר בכ''מ שתבל הוא החלק המיושב, ויש לפרש שקום ומליהם יוצא אל השמש שכולם מקבלים השפעתם ממנה :
<h3>{ו}</h3>
וְה֗וּא כְּ֭חָתָן יֹצֵ֣א מֵחֻפָּת֑וֹ יָשִׂ֥ישׂ כְּ֝גִבּ֗וֹר לָר֥וּץ אֹֽרַח׃
<b style="color: gray;">רש"י</b> והוא כחתן יוצא מחופתו . בכל בקר וזהו שאמר השמים מספרים כבוד אל :
<b style="color: gray;">מצודת דוד</b> והוא . השמש הזה יוצא בשמחה להאיר על הארץ כאשר ישמח החתן בצאתו מחופתו . ישיש . הוא שש במהלכו כאשר ישיש הגבור לרוץ באורח כי בטוח הוא בגבורתו ולא יחת מפני כל וכן השמש בטוח הוא שילך מהלכו באין מוחה :
<b style="color: gray;">מלבי"ם פירוש המילות</b> והוא, השמש הולך בשני מהלכים מתנגדים, {{{א}}} הילוך היומי שיסבב בכל יום ממזרח למערב, {{{ב}}} הילוך השנתיי שיסבב בכל שנה ממערב למזרח, וסיבוב זה אינו על קו משוה היום רק נוטה מן המשוה לצפון ולדרום יותר מכ''ג מעלות, שכשהוא בר''ח ניסן בראש מזל טלה יטה יום יום דרך הגלילים עד ראש סרטן ואז ישוב ללכת למאזנים ומשם לגדי, ולא ישנה מהלכו מגליל אל גליל אף כחוט השערה, ויאמרו הקדמונים כי הילוך השמש העצמי הוא ממערב למזרח רק שגלגל היומי מכריחו בכל יום ומוליכו סביב כדור הארץ ממזרח למערב, ועל המהלך ההכרחי שילך בכל יום אמר והוא כחתן יוצא מחופתו, שיציאת החתן מן החופה הוא בהכרח, ועל המהלך העצמי שילך בכל שנה אמר ישיש כגבור לרוץ ארח, שהוא מה שילך ברצונו שלא עפ''י הכרח, ובאשר מהלך זה השנתיי לא ילך על הדרך הגדול הקבוע שהוא על קו המשוה, רק על הארח שהוא מן הצד שהוא על גלגל המזלות, אמר לרוץ ארח, שהארח הוא ההולך מן הדרך הגדול אל הצד לכפרים ואינו קבוע כ''כ, ועי''ז.
<b style="color: gray;">מלבי"ם ביאור המילות</b> ארח, מבואר בכ''מ שהוא קטן מן הדרך :
<h3>{ז}</h3>
מִקְצֵ֤ה הַשָּׁמַ֨יִם ׀ מֽוֹצָא֗וֹ וּתְקוּפָת֥וֹ עַל־קְצוֹתָ֑ם וְאֵ֥ין נִ֝סְתָּ֗ר מֵֽחַמָּתוֹ׃
<b style="color: gray;">רש"י</b> ותקופתו על קצותם . הקפת סבובו מקצה אל קצה : ואין נסתר מחמתו . אילמלא ניתן ברקיע התחתון לא היה אדם נסתר מפניו מפני חמימותו שחמה ולבנה ברקיע השני כדאמרינן שבעה רקיעים הם וילון רקיע שחקים זבול מכון מעון ערבות ומונה להם כסדרן וילון אינו משמש כלום רקיע יש בו חמה ולבנה כוכבים ומזלות כו' :
<b style="color: gray;">מצודת דוד</b> מקצה . יציאת השמש הוא מקצה השמים לפי הנראה והנדמה לכל אחד באופק שלו . ותקופתו . וסבובו הוא על קצות השמים רצה לומר בכל יום זורח ברוח שזרח אתמול ושוקע ברוח ששקע אתמול וכן סובב והולך יום יום : ואין נסתר . ואין מי שיהיה נסתר מחום השמש :
<b style="color: gray;">מצודת ציון</b> ותקופתו . מלשון הקפה וסבוב :
<b style="color: gray;">מלבי"ם פירוש המילות</b> מקצה השמים מוצאו, הגם שיוצא מקצה השמים אינו הולך על קו המשוה בישר, רק ותקופתו על קצותם יקיף אל הקצוות שהוא לצד צפון ולצד דרום, וזה מורה על רוב החכמה שאם היה הולך תמיד על קו המשוה לא היה אפשר לישוב הארץ כי על מסלול השמש בקו המשוה היה החום בוער מאד, ועל גלילות צפון ודרום לא היה חום השמש מגיע שם כלל, אבל ע''י שהולך ומקיף לצדדי הקצוות אין מקום נסתר מחמתו שחום השמש מתפשט על כל הקצוות וכל הארץ ראויה לישוב, ובזה מתבאר החכמה וגם התכלית שלא תהו בראה, וכ''ז עדות על פעולת פועל חכם :
<h3>{ח}</h3>
תּ֘וֹרַ֤ת יְהוָ֣ה תְּ֭מִימָה מְשִׁ֣יבַת נָ֑פֶשׁ עֵד֥וּת יְהוָ֥ה נֶ֝אֱמָנָ֗ה מַחְכִּ֥ימַת פֶּֽתִי׃
<b style="color: gray;">רש"י</b> תורת ה' תמימה . גם היא מאירה כשמש כמו שנאמר בסוף הענין מאירת עינים ואומר ( משלי ו' ) כי נר מצוה ותורה אור ד''א ואין נסתר מחמתו ליום הדין וליהט אותם היום הבא ( מלאכי ג' ) אבל תורת ה' תמימה היא משיבת נפש לדרכי חיים ומגינה היא על לומדיה מאותו להט כמו שנאמר וזרחה להם יראי שמי שמש צדקה ומרפא וגו' ( שם ) : עדות ה' נאמנה . נאמנת היא להעיד בלומדיה . משיבת נפש . משיבתו מדרכי מיתה לדרכי חיים :
<b style="color: gray;">מצודת דוד</b> תורת ה' תמימה . אבל תורת ה' היא יותר תמימה ר''ל שלימה בפעולותיה ומועלת יותר מן השמש : משיבת נפש . רצה לומר כי השמש עם כל תועלתו לפעמים יזיק בחומו הרב עד כי יחלה האיש חולי המות אבל התורה משיבת עוד נפש האדם כי היא מגינה ומצלת מן המות : עדות . המצות יקראו עדות כי מעידים על המקיימם אשר מאמינים בה' : מחכימת פתי . אבל השמש לפעמים יכניס חומו במוח האדם וישתגע :
<b style="color: gray;">מצודת ציון</b> משיבת . ענין הנחה והשקטה כמו למשיב נפש ( רות ד' ) :
<b style="color: gray;">תורה תמימה</b> עדות ה' נאמנה אמר רבי חייא בר אבא נאמנה היא להעיד בלומדיה וכו'.<small><span style="color: gray;">יומא עב ע"ב</span></small>
קראי אהדדי לא קשיין הכא דבתורה קאי ותורה איקרי לשון נקבה דכתיב תורת ה' תמימה משיבת נפש כתב לה בלשון נקבה התם דבמלחמה קאי דדרכו של איש לעשות מלחמה ואין דרכה של אשה לעשות מלחמה כתב לה בלשון זכר וכו'.<small><span style="color: gray;">קידושין ב ע"ב</span></small>
<b style="color: gray;">מלבי"ם פירוש המילות</b> תורת, אחר שספר איך ניכר כבוד ה' וגדולתו ע''י העולם, יאמר, כי עוד יש הגדה אחרת המכרזת מפלאות תמים דעים אשר לה יתר שאת על ההגדה הראשונה של העולם, בששה דברים, נגד ששה חלקי התורה אשר התפלל עליהם במזמור של תמניא אפי, שהם תורה עדות פקודים מצות חקים ומשפטים כמו שבארנו שם, ועל החלק הנקרא תורה שהוא ילמד לנו יסודי האמונות בין בעיונים האלהיים בין בעניני הנבואה, אמר שלה יתרון על מה שישיגו בעלי העיון בחקירותיהם ע''י ההגדה הראשונה של העולם, שהתורה שנשיג ע''י הגדה הראשונה אינה תמימה, כי לא תלמד לנו רק שיש בורא כי אין נברא בלא בורא, אבל לא אם העולם קדמון או מחודש, ואיך נברא אם מן האפס המוחלט או מן חומר קדום, ולא נדע ממנה ההשגחה והנבואה תורה מן השמים ודבקות ה' בעם קרובו, אבל תורת ה' היא תמימה, בלי שום חסרון, כי תלמדנו כל חלקי הדעות והאמונות, וגם שהגדה הראשונה לא תלמד אותנו מענין הנפש ורוחניותה והשלמתה ואיך תשוב אל ה' אלהים, אבל תורת ה' משיבת נפש אל צרור החיים. עדות החלק ממנה שנקרא עדות, והוא חלק הספורי שבתורה, נבדלה מן ספורי החכמים אשר בדו לעצמם להלביש בם עיוניהם, שרובם בדויים ולמשל בלבד, אבל עדות ה' נאמנה כי גם מלבושי התורה והספורים שלה חוץ מכונתם הפנימית והסודות הצפונים בהם הם אמתיים כפשוטם, ותחת שעדות הפילוסופים אשר יעידו על מה שהעלו בחקירותיהם לא יבינום רק החכמים בעלי העיון, אבל ספורי התורה ועדותה מחכימת פתי, שגם הפתי יראה ממעשה דור המבול והפלגה וסדום וכדומה עונשי ה' את הרשעים וממעשי האבות וקורותיהם השגחתו על הצדיקים, ומעניני יצ''מ וכל הנזכר יראה שהשם ב''ה משדד הטבע ומפליא נס להתנוסס, וממעמד הר סיני יכירו אמתת הנבואה ותורה מן השמים וכדומה :
<b style="color: gray;">מלבי"ם ביאור המילות</b> (ח-ט) תורת עדות פקודים מצות. התבאר הבדלם לקמן (סי' קי''ט) :
<h3>{ט}</h3>
פִּקּ֘וּדֵ֤י יְהוָ֣ה יְ֭שָׁרִים מְשַׂמְּחֵי־לֵ֑ב מִצְוַ֥ת יְהוָ֥ה בָּ֝רָ֗ה מְאִירַ֥ת עֵינָֽיִם׃
<b style="color: gray;">רש"י</b> ברה . מצהרת , תורת עדות פקודי מצות יראת משפטי ששה כנגד ששה סדרי משנה ובין כל שם ושם חמשה תיבות עם השם עצמו כנגד ה' חומשי תורה וחותם בסופן אמת צדקו יחדיו כלם יחד מתוקנים בחסד ואמת : מחכימת פתי . נותנת חכמה לפתאים :
<b style="color: gray;">מצודת דוד</b> משמחי לב . ולא כן השמש כי מכניס דאגה בלב האדם שלא יהיה נלקה ברוב חומו . מאירת עינים . אבל המרבה להסתכל באור השמש עיניו כהות :
<b style="color: gray;">מצודת ציון</b> ברה . מל' ברור ונקי :
<b style="color: gray;">תורה תמימה</b> אמר רבי שמואל בר נחמני רבי יונתן רמי כתיב פקודי ה' ישרים משמחי לב וכתיב אמרת ה' צרופה זכה משמחתו לא זכה צורפתו ריש לקיש אמר מגופיה דקרא נפקא זכה צורפתו לחיים לא זכה צורפתו למיתה וכו'.<small><span style="color: gray;">יומא עב ע"ב</span></small>
רב מתנה אמר מהכא תחת אשר לא עבדת את ה' אלהיך בשמחה ובטוב לבב איזו היא עבודה שבשמחה ובטוב לבב הוי אומר זה שירה ואימא דברי תורה דכתיב פקודי ה' ישרים משמחי לב משמחי לב איקרי טוב לא איקרי וכו'.<small><span style="color: gray;">ערכין יא ע"א</span></small>
ת"ר כל מצות הנוהגות באבל נוהגות בט' באב אסור באכילה ובשתיה ובסיכה ובנעילת הסנדל ובתשמיש המטה ואסור לקרות בתורה בנביאים ובכתובים ולשנות במשנה בתלמוד ובמדרש ובהלכות ובאגדות אבל קורא הוא במקום שאינו רגיל לקרות ושונה במקום שאינו רגיל לשנות וקורא בקינות באיוב ובדברים הרעים שבירמיה ותינוקות של בית רבן בטלין משום שנאמר פקודי ה' ישרים משמחי לב ר' יהודה אומר אף אינו קורא במקום שאינו רגיל לקרות ואינו שונה במקום שאינו רגיל לשנות אבל קורא הוא באיוב ובקינות ובדברים הרעים שבירמיהו ותינוקות של בית רבן בטלים בו משום שנאמר פקודי ה' ישרים משמחי לב: לא יאכל בשר ולא ישתה יין:<small><span style="color: gray;">תענית ל ע"א</span></small>
<b style="color: gray;">מלבי"ם פירוש המילות</b> פקודי ה', החלק של המצות הנקראים בשם פקודים, שהם מיוחדים לזכר ע''י דברים אמוניים (כמו המועדים על יצ''מ) או במדות (כמו מצות פריקה וטעינה פאה ומתנות עניים וכדומה), נבדלים מן הפקודים כמוהם שעשו בני אדם עפ''י הסכמתם שאינם ישרים, אבל פקודי ה' המה ישרים שנעשו עפ''י היושר והצדק, וגם שפקודי ב''א אינם משמחי לב באשר אין רצוף בם תכלית נכבד שהוא המשמח לב עושהו בידעו התועלת שיגיע מן המעשה, אבל פקודי ה' הם משמחי לב עושיהם. - מצות ה' החלק המיוחד בשם מצוה שהוא רוב המצות שבתורה, נבדלו ממצות אנשים, שהם הולכים חשכים ואור השכל לא נגה עליהם, אבל מצות ה' ברה שכולם יש להם טעמים נכונים להישיר הדעות ולאושר הנפשות, וגם היא מאירת עינים שהם החושים, כי ילמדוהו רחמים וחנינה ונדיבות וכל המדות הטובות אשר יעשה וחי בהם בחיי העולם הזה :
<h3>{י}</h3>
יִרְאַ֤ת יְהוָ֨ה ׀ טְהוֹרָה֮ עוֹמֶ֪דֶת לָ֫עַ֥ד מִֽשְׁפְּטֵי־יְהוָ֥ה אֱמֶ֑ת צָֽדְק֥וּ יַחְדָּֽו׃
<b style="color: gray;">מצודת דוד</b> עומדת לעד . ולא כן השמש כי לפעמים יכסהו הענן : צדקו יחדו . אינם מכחישין זה את זה אבל השמש כשהוא נראה בזה האופק אינו נראה בהאופק שממולו וכאלו מכחיש זה את זה :
<b style="color: gray;">תורה תמימה</b> יראת ה' טהורה עומדת לעד אמר רבי חנינא זה הלומד תורה בטהרה מאי היא נושא אשה ואחר כך לומד תורה וכו'.<small><span style="color: gray;">יומא עב ע"ב</span></small>
<b style="color: gray;">מלבי"ם פירוש המילות</b> יראת ה' הם חלק החקים שבתורה שאין להם שום טעם רק שהם גזירת מלך ואנו צריכים לעשות אותם מפני יראתו כעבד שעושה מצות אדוניו מבלי ידרוש טעמם ונמוקם, כמ''ש ויצונו ה' לעשות את כל החקים האלה ליראה את ה' אלהינו, יש בהם הבדל מן החקים שתקנו האנשים שרובם הם טמאים, כמו כל התועבות שעשו לע''ג, מזנות ושריפת הבנים שהיה מפני יראת הע''ג, ויראת ה' היא טהורה, וכן יראת ההבל אינה מתקיימת כי היו מחליפים חקיהם תמיד באחרים כנודע, אבל יראת ה' עומדת לעד, משפטי ה' הוא חלק המשפטים שבתורה נבדלו מן המשפטים אחרים שהם אינם אמת כי א''א לשכל האדם לשער לא אמתת המשפט לפי הצדק ולא העונשים המגיעים לעוברים שיהיה במדה ובפלס לפי החטא, ולא להסכים הצדק הנמוסי והדתי עם הצדק הטבעי, ולא שיסכימו המשפטים זה עם זה, אבל משפטי ה' צדקו יחדיו אין סתירה ביניהם, ולא מהם אל הצדק הטבעי :
<h3>{יא}</h3>
הַֽנֶּחֱמָדִ֗ים מִ֭זָּהָב וּמִפַּ֣ז רָ֑ב וּמְתוּקִ֥ים מִ֝דְּבַ֗שׁ וְנֹ֣פֶת צוּפִֽים׃
<b style="color: gray;">רש"י</b> ונפת צופים . ומתק צופים ברויי''קאש בלעז ומנחם פתר ונפת לשון טפה וכן נפת תטפנה ( משלי ה' ) נפתי משכבי ( שם ) ( סא''א ) :
<b style="color: gray;">מצודת דוד</b> הנחמדים . למי שחומד מהם אין לו דבר יערוך עליו כי חמודים המה לו מזהב וגו' ומתוקים המה לו מדבש וגו' :
<b style="color: gray;">מצודת ציון</b> ונפת . ענין הזלה כמו נופת תטופנה ( ש''ה ד' ) : צופים . כן יקראו חלות הדבש וכן צוף דבש ( משלי י''ז ) וכפל דבורו :
<b style="color: gray;">מלבי"ם פירוש המילות</b> הנחמדים, ואומר כי ימצאו בה גם השלמיות המדומים שהאדם רודף אחריהם, אם המועיל, שהם נחמדים מזהב ומפז רב, ואם הערב, שהם מתוקים מדבש ונופת צופים, שימצא בם הערב לשעתו, והמועיל אל החיים המדינים והצלחה בעוה''ז :
<h3>{יב}</h3>
גַּֽם־עַ֭בְדְּךָ נִזְהָ֣ר בָּהֶ֑ם בְּ֝שָׁמְרָ֗ם עֵ֣קֶב רָֽב׃
<b style="color: gray;">רש"י</b> בשמרם עקב רב . נזהרתי בשמירת' בשביל רב טובך אשר צפנ' וללשון הזה עקב כמו ( בראשי' כ''ו ) עקב אשר שמע אברהם בקולי ד''א עקב רב סופן של תלמידי חכמים לבא לידי גדולה עקב לשון סוף ויש לו חבר בלשון משנה עקבות משיחא :
<b style="color: gray;">מצודת דוד</b> גם עבדך . רצה לומר גם אני מן החומדים בהם ואני נזהר בקיומם : בשמרם עקב רב . כי יש בשמירתן גמול שכר הרבה :
<b style="color: gray;">מצודת ציון</b> עקב . ענין שכר וגמול שהוא סוף המעשה כהעקב הזה שהוא סוף הגוף וכן עקב תשמעון ( דברים ז' ) :
<b style="color: gray;">מלבי"ם פירוש המילות</b> גם, ובכ''ז גם עבדך שאינו רודף אחר דברים המדומים והמועיל והערב, בכ''ז אני נזהר בהם, מצד כי בשמרם עקב רב, שנמצא תכלית גדול בשמירתם בעצמם, שהוא אהבת הטוב שרצוף בהם עצמם :
<b style="color: gray;">מלבי"ם ביאור המילות</b> עקב. מציין השכר הבא באחרית המעשה, והיה עקב תשמעון :
<h3>{יג}</h3>
שְׁגִיא֥וֹת מִֽי־יָבִ֑ין מִֽנִּסְתָּר֥וֹת נַקֵּֽנִי׃
<b style="color: gray;">רש"י</b> שגיאות מי יבין . אני נזהרתי בהם אבל אי איפשר להזהר שלא אשגה בהם ואתה נקני מנסתרות שנסתרו ממני ולא ידעתי בחטאי בשגגה :
<b style="color: gray;">מצודת דוד</b> מי יבין . מי יוכל להתבונן מבלי מצוא בו שגיאה כי פעמים רבים יקרה שישגה האדם בדעתו לחשוב שאין רע בדבר מה אבל לא כן היא כי נעלם ונסתר ממנו תוכן הדבר : מנסתרות נקני . לזה אשאל אשר תכפר לי ותנקה אותי מהרע שעשיתי על כי היה נסתר ממני תוכן הדבר :
<b style="color: gray;">תורה תמימה</b> דרש ר' דוסתאי דמן בירי למה דוד דומה לסוחר כותי אמר דוד לפני הקב"ה רבש"ע שגיאות מי יבין [א"ל] שביקי לך ומנסתרות נקני שביקי לך גם מזדים חשוך עבדך שביקי לך אל ימשלו בי אז איתם דלא לישתעו בי רבנן שביקי לך ונקיתי מפשע רב שלא יכתב סרחוני אמר לו א"א ומה יו"ד שנטלתי משרי עומד וצווח כמה שנים עד שבא יהושע והוספתי לו שנאמר ויקרא משה להושע בן נון יהושע כל הפרשה כולה עאכ"ו וכו'.<small><span style="color: gray;">סנהדרין קז ע"א</span></small>
<b style="color: gray;">מלבי"ם פירוש המילות</b> שגיאות, אולם בקש בל יכשל מלזהר בשמירתם, {{{א}}} ע''י השגיאה, שהוא שגיאת העיון, שיתחלף לו לאמר על האסור מותר שזה גדר השגיאה כי מי יבין להנצל משגיאת השכל, {{{ב}}} מנסתרות נקני, שהוא השוגג הגמור כסבור שהוא שומן והוא חלב שלא תענישני ע''ז :
<b style="color: gray;">מלבי"ם ביאור המילות</b> ושגיאות. יש הבדל בין שגה. ובין שגג. שהשגיאה היא שגיאה עיונית כסבור שחלב מותר, והשגגה הוא שגגת מעשה כסבור על החלב שהוא שומן, ובארתי זה בס' התו''ה (ויקרא סי' רמ''ג) ופה קרא השגגה בשם נסתרות :
<h3>{יד}</h3>
גַּ֤ם מִזֵּדִ֨ים ׀ חֲשֹׂ֬ךְ עַבְדֶּ֗ךָ אַֽל־יִמְשְׁלוּ־בִ֣י אָ֣ז אֵיתָ֑ם וְ֝נִקֵּ֗יתִי מִפֶּ֥שַֽׁע רָֽב׃
<b style="color: gray;">רש"י</b> גם מזדים . מן הזדונות : אז איתם . אהיה תמים אמרו חכמים למה דוד דומה לכותי המחזר על הפתחים והם מערימים בדבר יותר מכל אדם תנו לי מים לשתות דבר שאין בו חסרון כיס מששתה אמר יש כאן בצל קטן משנתנו לו אומר יש בצל בלא מלח משנתנו לו אמר תנו לי מעט לחם שלא יזיקני הבצל כך אמר דוד בתחל' על השגגות ואחר כך על הזדונו' ואחר כך על המרדים פשעים אלו המרדים שמתכוין להכעיס וכן הוא אומר ( מ''ב ג' ) מלך מואב פשע בי :
<b style="color: gray;">מצודת דוד</b> גם מזדים . גם מעשות רע במזיד מנע אותי ואמץ לבבי לבל עשותם : אל ימשלו בי . רצה לומר לא יוכלו להטות לבבי אל הערבות ומתיקות שיש בהנאות הזדים ההם אלא אתגבר על התאוה : אז איתם . אז אהיה תמים כי על השגיאות תכפר ומהזדים תחשוך אותי כי מפשע והוא המרד שהוא עון רב וגדול מזה אהיה נקי מעצמי כי בוודאי לא אחטא במרד ואם כן לא ישאר בידי מאומה רע ואהיה תמים וכאומר הנה מאד קשה להיות תמים כי אם באופן זה :
<b style="color: gray;">מצודת ציון</b> איתם . מל' תם ושלם :
<b style="color: gray;">מלבי"ם פירוש המילות</b> גם, הגם שאני מובטח שלא אעבור על מצות ה' בזדון, לפעמים יתעה האדם ע''י זדים החולקים על התורה במזיד ומתעים את האדם ע''י טענותיהם, או שהם מושלים עליו ומכריחים אותו לנטות מדרך הטובים, על הראשון אמר מזדים חשך עבדך בל אתחבר עמהם, ועל השני אמר אל ימשלו בי, אז איתם אהיה תמים, ונקיתי מפשע רב, שבודאי לא אפשע במזיד ובמרד, ולא לבד שלא אכשל במעשה, אבקש כי.
<b style="color: gray;">מלבי"ם ביאור המילות</b> איתם. אהיה תמים (עי' רד''ק), רב. ענינו גדול, שהמרד היא עבירה גדולה :
<h3>{טו}</h3>
יִֽהְי֥וּ לְרָצ֨וֹן ׀ אִמְרֵי־פִ֡י וְהֶגְי֣וֹן לִבִּ֣י לְפָנֶ֑יךָ יְ֝הוָ֗ה צוּרִ֥י וְגֹאֲלִֽי׃
<b style="color: gray;">רש"י</b> יהיו לרצון . לפיוס לרצותך :
<b style="color: gray;">מצודת דוד</b> והגיון לבי . גם מחשבות לבי מה שלא אוכל להוציא בפה גם המה יהיו לרצון לפניך :
<b style="color: gray;">תורה תמימה</b> והא אמר רבי יוחנן בתחלה אומר ה' שפתי תפתח ולבסוף הוא אומר יהיו לרצון אמרי פי אלא התם כיון דתקינו רבנן למימר ה' שפתי תפתח כתפלה אריכתא דמיא הכא נמי כיון דתקינו רבנן למימר השכיבנו כגאולה אריכתא דמיא:<small><span style="color: gray;">ברכות ד ע"ב</span></small>
<b style="color: gray;">מלבי"ם פירוש המילות</b> יהיו לרצון אמרי פי והגיון לבי לפניך, שגם הדבורים שאוציא מפי וגם מחשבות לבי יהיו לרצון לפניך, שלא אומר ולא אחשב דבר נגד רצונך :
<h2>תהילים פרק-כ</h2>
<h3>{א}</h3>
לַמְנַצֵּ֗חַ מִזְמ֥וֹר לְדָוִֽד׃
<b style="color: gray;">מצודת דוד</b> לדוד . המשורר אמר אותו בעבור דוד בצאתו למלחמה :
<b style="color: gray;">מלבי"ם פירוש המילות</b> דרך א' - למנצח, מקישור דברי המזמור ועניניו מורה שנוסד על מלחמה שהיה לו לדוד עם איזה עם רחוק מירושלים והיה שם בסכנה וכשבא השמועה לציון התפללו שם עליו וגם שלחו חיל לעזרתו. אולם בעת הלכו החיל נודע להם כי דוד נושע עפ''י נס, ובבוא החיל לשם נצחו שלא ע''י מלחמה רק בשם ה', וכמדומה שהיה זה במלחמת פלשתים (ש''ב כ''א) שיעף דוד, וישבי בנוב אמר להכותו, ויעזר לו אבישי בן צרויה ויך את הפלשתי, אז נשבעו אנשי דוד לאמר לא תצא עוד עמנו למלחמה (שם ט''ו י''ח), ושם מבואר שהיה להם אח''כ עוד מלחמות בנוב אשר נצחו, ויתר ענין מלחמה הזאת בארו חז''ל (סנהדרין דף צ''ה) שהיה דוד אז בסכנה גדולה, ומזמור זה נחלק לג' חלקים, (חלק א') התפלה שהתפללו אז על דוד (ב'-ד'), (חלק ב') מענה עדת המשוררים עת שמעו שנמלט דוד מן הסכנה (ד' ז'), (חלק ג') מענה ראש המשוררים על מה שנצחו החיל אח''כ את המלחמה שלא נצחו בחרב ובחנית רק בשם ה' (ז' י') :
<b style="color: gray;">מלבי"ם ביאור המילות</b> לדוד. בעבור דוד אמרו זה המזמור :
<h3>{ב}</h3>
יַֽעַנְךָ֣ יְ֭הוָה בְּי֣וֹם צָרָ֑ה יְ֝שַׂגֶּבְךָ֗ שֵׁ֤ם ׀ אֱלֹהֵ֬י יַעֲקֹֽב׃
<b style="color: gray;">רש"י</b> יענך ה' ביום צרה . המזמור הזה על שם שהיה שולח את יואב ואת כל ישראל למלחמה והוא היה עומד בירושלם ומתפלל עליהן כענין שנאמר ( ש''ב י''ח ) טוב כי תהיה לנו מעיר לעזור ואמרו רבותינו אילמלא דוד לא עשה יואב מלחמה : שם אלהי יעקב . שהבטיחו בלכתו לחרן ושמר הבטחתו לכך נאמר אלהי יעקב :
<b style="color: gray;">מצודת דוד</b> ביום צרה . כאשר תלחם מול האויב : ישגבך . יחזק אותך שם אלהי יעקב ור''ל כמו שחזק את יעקב מול לבן ועשו ולא יוכלו לו כן לא יוכלו אויביך לך :
<b style="color: gray;">תורה תמימה</b> ואמר רבי אבין הלוי מאי דכתיב יענך ה' ביום צרה ישגבך שם אלהי יעקב אלהי יעקב ולא אלהי אברהם ויצחק מכאן לבעל הקורה שיכנס בעביה של קורה:<small><span style="color: gray;">ברכות סד ע"א</span></small>
<b style="color: gray;">מלבי"ם פירוש המילות</b> יענך ה', זה דברי התפלה שהתפללו אז בציון, {{{א}}} שיענהו ה' ביום צרה, ב) שהגם שהוא עתה רחוק מארץ הקדושה ישגבך שם אלהי יעקב, השם שהבטיח ליעקב בהיותו חוץ לארץ והנה אנכי עמך ושמרתיך וגו' והשיבותיך אל האדמה הזאת, השם הזה יהיה גם לך למשגב שתשוב לא''י :
<h3>{ג}</h3>
יִשְׁלַֽח־עֶזְרְךָ֥ מִקֹּ֑דֶשׁ וּ֝מִצִּיּ֗וֹן יִסְעָדֶֽךָּ׃
<b style="color: gray;">רש"י</b> מקדש . מהיכל קדשו שהוא שוכן שם :
<b style="color: gray;">מצודת דוד</b> מקודש . ממקום קדשו הוא בית המקדש הוא מקום שכינה ומשם בא העזר : ומציון וגו' . כפל הדבר במ''ש :
<b style="color: gray;">מצודת ציון</b> יסעדך . מל' סעד ותמיכה :
<b style="color: gray;">מלבי"ם פירוש המילות</b> ישלח, ג) הגם שהוא עתה רחוק מציון ישלח עזרו מקדש משמים ומציון יסעדך אל העזר שיעזרך מקדש :
<h3>{ד}</h3>
יִזְכֹּ֥ר כָּל־מִנְחֹתֶ֑ךָ וְעוֹלָתְךָ֖ יְדַשְּׁנֶ֣ה סֶֽלָה׃
<b style="color: gray;">רש"י</b> מנחותיך ועולתך . הם התפלות שאתם מתפללים במלחמה : ידשנה סלה . לשון שומן כמו ( דברים ל''א ) ואכל ושבע ודשן כלומר יקבלם ברצון כעולות מחים :
<b style="color: gray;">מצודת דוד</b> יזכור . יהיו זכורים לפניו המנחות אשר הבאת : ידשנה סלה . עד עולם יקובל עולתך ברצון ותאכלם האש ויעשו דשן :
<b style="color: gray;">מצודת ציון</b> ידשנה . מל' דשן :
<b style="color: gray;">מלבי"ם פירוש המילות</b> יזכר, הגם שאינו יכול עתה להקריב קרבנות כנהוג לפני התחלת המלחמה יזכר כל מנחותיך שהקרבת עד עתה ועולתך היינו כל העולות שהקריב, ידשנה יזכור הדשן שלהם, סלה, סיום המאמר :
<b style="color: gray;">מלבי"ם ביאור המילות</b> ועולתך. שם המין, עולתך אשר ידשנה, אשר נשאר הדשן ממנה על ידי אש מן השמים :
<h3>{ה}</h3>
יִֽתֶּן־לְךָ֥ כִלְבָבֶ֑ךָ וְֽכָל־עֲצָתְךָ֥ יְמַלֵּֽא׃
<b style="color: gray;">מצודת דוד</b> כלבבך . כתאות לבבך : ימלא . יתקיימו עצתך :
<b style="color: gray;">מלבי"ם פירוש המילות</b> יתן, (דברי להקת המשוררים), מצייר שבהיותם בדרך שמעו הבשורה שכבר נושע דוד, וזה היה תאות דוד בלבבו, ועז''א יתן לך כלבבך, וגם זה היה עצתו והסכמתו, ועז''א וכל עצתך ימלא, ומפרש נגד מ''ש יתן לך כלבבך הוא:
<b style="color: gray;">מלבי"ם ביאור המילות</b> כלבבך, עצתך. העצה היא אחר המחשבה, כמ''ש ישעיה (ט''ו כ''ד) :
<h3>{ו}</h3>
נְרַנְּנָ֤ה ׀ בִּ֘ישׁ֤וּעָתֶ֗ךָ וּבְשֵֽׁם־אֱלֹהֵ֥ינוּ נִדְגֹּ֑ל יְמַלֵּ֥א יְ֝הוָ֗ה כָּל־מִשְׁאֲלוֹתֶֽיךָ׃
<b style="color: gray;">רש"י</b> נרננה בישועתך . כשיושיע אותך הקב''ה נרננ' כולנו להקב''ה ובשמו נדגול נתאסף ונעשה חיל :
<b style="color: gray;">מצודת דוד</b> בישועתך . בעבור התשועה הבאה ממך כולנו נרננה : ובשם . בעזר אלוה נלכה בדגלים למלחמה וה' ימלא שאלתך כי נתגבר במלחמה :
<b style="color: gray;">מצודת ציון</b> נדגול . מל' דגל :
<b style="color: gray;">מלבי"ם פירוש המילות</b> נרננה בישועתך, כן היה תאות לבבך שבעת נצא לקראת החלוץ נרנן על הישועה שנעשה לך טרם נבא, וכל עצתך ימלא שהיה העצה לך כי בשם אלהינו נדגל, עת נשא דגל מלחמה יהיה הדגל בשם ה', שה' יהיה שר החיל ההולך בראשם והדגל יקרא על שמו, ואנחנו נמשך אחר דגלו, ובמה שמלא ה' גם חפץ לבבך, ידענו כי ימלא ה' משאלותיך גם ביתר הדברים שתשאל, ואם מלא מה שבלבבך כ''ש שימלא את אשר תשאל בפה :
<b style="color: gray;">מלבי"ם ביאור המילות</b> נדגל. נציין דגלינו :
<h3>{ז}</h3>
עַתָּ֤ה יָדַ֗עְתִּי כִּ֤י הוֹשִׁ֥יעַ ׀ יְהוָ֗ה מְשִׁ֫יח֥וֹ יַ֭עֲנֵהוּ מִשְּׁמֵ֣י קָדְשׁ֑וֹ בִּ֝גְבֻר֗וֹת יֵ֣שַׁע יְמִינֽוֹ׃
<b style="color: gray;">רש"י</b> עתה ידעתי . זו היא הרננה שנרנן עתה בתשועה זו שבאה ליואב ולישראל , ידעתי שחפץ המקום בי וענני משמי קדשו כי תשועתם היא תשועתי :
<b style="color: gray;">מצודת דוד</b> עתה ידעתי . מהנפלאות אשר נעשו עתה לדוד מהם אדע שעד הנה הושיע ה' למשיחו במה שלא היה נלכד ביד שאול ולא במקרה וברוב תחבולותיו היה נמלט : יענהו . אז ענהו משמי קדשו להושיעו בגבורות התשועה הבאה מימינו :
<b style="color: gray;">מלבי"ם פירוש המילות</b> עתה, (מאמר ראש המשוררים) עתה ידעתי בבירור כי יענהו משמי קדשו הושיע ה' משיחו, שעל משאלותיו הגיע לו מענה להודיעו שה' בעצמו הושיע משיחו, ומענה זאת יגיעהו ע''י גבורות ישע של ימינו, ע''י שתהיה הישע בגבורות המתיחסות לימין שהוא למעלה מדרך הטבע, ומאין ידעתי זה? כי. (ח-ט) אלה מפה ברכב, ואלה מפה לוחמים בסוסים, ואנחנו לא עשינו שום דבר רק בשם אלהינו נזכיר, ובכ''ז המה כרעו ונפלו, וגם מבאר שהיה הבדל בינינו וביניהם, אם בענין האמצעיים, שהם בחרו אמצעיים פחותים רכב וסוסים ואנחנו בחרנו ענין גדול במעלה כי בשם אלהינו נזכיר, אם בענין התכלית שהמה כרעו ואנחנו קמנו :
<h3>{ח}</h3>
אֵ֣לֶּה בָ֭רֶכֶב וְאֵ֣לֶּה בַסּוּסִ֑ים וַאֲנַ֓חְנוּ ׀ בְּשֵׁם־יְהוָ֖ה אֱלֹהֵ֣ינוּ נַזְכִּֽיר׃
<b style="color: gray;">רש"י</b> אלה ברכב . יש מן האומות שבוטחים ברכב ברזל שלהם ויש שבוטחים בסוסיהם אבל אנחנו בשם ה' נזכיר כי לו הישועה נזכיר לשון הקטרה ותפלה כמו ( ישעי' סו ) מזכיר לבונה את אזכרתה ( ויקרא א' ) ולפי' המה יכרעו ויפולו :
<b style="color: gray;">מצודת דוד</b> אלה ברכב . כי הלא רואים אנחנו אשר אנשי מלחמתינו הבאים למלחמה אלה באים ברוב רכב ואלה באים ברוב סוסים אשר בהם ימצא העזר במלחמה : ואנחנו . רצה לומר הלא אתנו מעט רכב וסוסים ואך אנחנו נזכיר במלחמה שם ה' ומעמו נבקש העזר :
<b style="color: gray;">מלבי"ם פירוש המילות</b> אלה, ומעתה שאני רואה שתשועתי היא למעלה מן הטבע לא אעשה עוד שום הכנות למלחמה, רק הגם שאלה ברכב ואלה בסוסים, מ''מ אנחנו רק בשם אלהינו נזכיר, ומ''מ יעשה לנו שני דברים, {{{א}}} כי.
<h3>{ט}</h3>
הֵ֭מָּה כָּרְע֣וּ וְנָפָ֑לוּ וַאֲנַ֥חְנוּ קַּ֝֗מְנוּ וַנִּתְעוֹדָֽד׃
<b style="color: gray;">רש"י</b> ואנחנו קמנו ונתעודד . נתגבר עליהם כמו ( לקמן קמז ) מעודד ענוים לשון עוז :
<b style="color: gray;">מצודת דוד</b> המה וגו' . הבאים ברוב רכב וסוסים כורעים ונופלים לפנינו ואנחנו קמים ומתרוממים ומתחזקים ומזה נדע שגם עד הנה הושיע ה' למשיחו מה שנמלט מיד שאול :
<b style="color: gray;">מצודת ציון</b> ונתעודד . ענין רוממות וחזוק כמו מעודד ענוים ה' ( לקמן קמ''ז ) :
<b style="color: gray;">מלבי"ם פירוש המילות</b> המה כרעו וגם נפלו, {{{ב}}} ואנחנו קמנו וגם נתעודד ביתר ענינים בעושר והצלחה :
<b style="color: gray;">מלבי"ם ביאור המילות</b> ונתעודד. תקומה ביתרון שאת, כמו מעודד ענוים ה' :
<h3>{י}</h3>
יְהוָ֥ה הוֹשִׁ֑יעָה הַ֝מֶּ֗לֶךְ יַעֲנֵ֥נוּ בְיוֹם־קָרְאֵֽנוּ׃
<b style="color: gray;">מצודת דוד</b> ה' הושיעה . כן הושיעה בכל עת : ביום קראנו . בו ביום שנקרא אליך :
<b style="color: gray;">מלבי"ם פירוש המילות</b> ה' הושיעה, פסוק זה מציין נושא כל המאמר, שביום קראנו יעננו המלך ה' הושיעה בעת קראנו בתפלה בעד המלך דוד, ענני המלך דוד לאמר ''ה' הושיעה'' ר''ל איני בוטח לא בחיל ולא בכח רק בישועת ה', כי כן היה שה' הושיעו לבדו :
דרך ב' (פירוש נוסף לפרק כ)
(ב) יענך, מבאר שיש כמה הבדלים בין תשועת ה' לתשועת אדם, {{{א}}} כי יענך ה' בעצמו לא ע''י שליח, {{{ב}}} שלא יאחר מלהושיעו רק יענהו תכף ביום צרה, {{{ג}}} ישגבך שם אלהי יעקב ששמו לבד הנקרא עליך יעשה אותך לדבר נשגב וחזק מאד :
(ג) ישלח עזרך מקדש, {{{ד}}} שלא יושיעך ע''י עזר ממלכי עמים רק מן הקדושה שלך תבא התשועה, וציון תהיה רק סעד אל התשועה, ר''ל אנשיך שיצאו מציון למלחמה יהיו רק סעד כי עקר העזר תהיה ע''י קדושת מעשיך :
(ד) יזכר, {{{ה}}} הנושע מב''ו ומקריב לו דורון כדי שיושיעהו לא ישלם לו שכר בעד הדורון שהביא לו כי יצא הדורון בעד התשועה, אבל ה' יזכור כל מנחותיך לשלם לך שכר עליהם, ויזכור דשן עולותיך :
(ה) יתן, {{{ו}}} גם הדרך שבו תושע יהיה לפי העצה שיעצת אתה ולפי תאות לבך. לא כב''ו שיושיע לפי עצתו ולפי חפץ לבבו של המושיע :
(ו) נרננה, {{{ז}}} הנושע מב''ו אין זה לו לתפארת ולא ירנן להתפאר בזה שזה מורה חלישות כחו, אבל הנושע בה' ירנן ויתפאר בישועתך, כי בזה נדגול בשם אלהינו, וראו כל עמי הארץ כי שם ה' נקרא על דגלנו וייראו ממנו {{{ח}}} שאגב שיושיעך מצרתך זאת ימלא גם כל משאלותיך גם בדברים אחרים, ע''ד שאמר זה עני קרא וה' שומע ומכל צרותיו הושיעו :
(ז) עתה ידעתי, ר''ל כי יש תשועה טבעיית המיוחסת אל השמאל, אמנם ע''י כל התנאים הנאמרים ידעתי שלא היתה תשועה טבעיית. רק כי הושיע ה' משיחו בדרך נס, כי יענהו משמי קדשו ממקום שהוא למעלה מן המערכת, בגבורות ישע של ימינו, שהיא מיוחסת אל ה' בעצמו ואל ימין ה' עושה חיל למעלה מן הטבע :
(י) ה', ע''כ אבקש ה' הושיעה שתהיה התשועה תמיד ע''י ה', ומצד שהוא המלך המושל על כל יעננו תיכף ביום קראנו :
<h2>תהילים פרק-כא</h2>
<h3>{א}</h3>
לַמְנַצֵּ֗חַ מִזְמ֥וֹר לְדָוִֽד׃
<b style="color: gray;">מלבי"ם פירוש המילות</b> למנצח, במזמור הזה יספר הצלחות דוד מיום שנמשח למלך, ואיך הבטיחו ה' שיהיה המלכות ירושה לבניו, ואיך נצח אח''כ את אויביו וימדד את מואב שני חבלים להמית, ושני פסוקים הראשונים הם הקדמה להמזמור כמו שיורה ע''ז מלת סלה :
<h3>{ב}</h3>
יְֽהוָ֗ה בְּעָזְּךָ֥ יִשְׂמַח־מֶ֑לֶךְ וּ֝בִישׁ֥וּעָתְךָ֗ מַה־יָּ֥גֶיל מְאֹֽד׃
<b style="color: gray;">רש"י</b> בעזך ישמח מלך . רבותינו פתרוהו על מלך המשיח ונכון הדבר לפותרו עוד על דוד עצמו לתשובת אחרים שדרשו בו שאחר שלקח את בת שבע אמר מזמור זה :
<b style="color: gray;">מצודת דוד</b> בעזך . בהעוז הניתן ממך למלך המשיח הנה ישמח בו : ובישועתך . כפל הדבר במלות שונות :
<b style="color: gray;">מלבי"ם פירוש המילות</b> ה' בעזך, הנה כל מלך לא ישמח על עז מלך אחר, אבל על עזך ישמח המלך, וכן לא יגל המלך אם נושע ע''י מלך אחר שזה מורה חלישות כחו, אבל בישועתך מה יגל מאד :
<b style="color: gray;">מלבי"ם ביאור המילות</b> ישמח יגל. מבואר אצלי בכ''מ שיש הבדל בין שמחה ובין גיל, ששמחה מורה השמחה התמידית, וגיל מורה שיגיל על דבר חדש, ותמצאם בספר זה (י''ג ו', י''ד ז', ט''ז ט', ל''ב י''א, מ''ג ד', מ''ח י''ב, צ''ו י''א, צ''ז א' ח', קי''ט ב'), ועז ה' הוא דבר תמידי, אבל הישועה הוא דבר מתחדש על המקבל אותם, לזה אמר מה יגל מאד :
<h3>{ג}</h3>
תַּאֲוַ֣ת לִ֭בּוֹ נָתַ֣תָּה לּ֑וֹ וַאֲרֶ֥שֶׁת שְׂ֝פָתָ֗יו בַּל־מָנַ֥עְתָּ סֶּֽלָה׃
<b style="color: gray;">רש"י</b> וארשת . לשון דבור ואין לו דמיון ומנחם הביא לו חבר כרשיון כורש מלך פרס ( עזרא ג' ) ושניהם לשון מבטא שפתים :
<b style="color: gray;">מצודת דוד</b> תאות לבו . מה שיתאוה בלבו תתן לו עם כי לא שאל עליו ואמר בלשון עבר כדרך הנבואה בהרבה מן המקומות על כי במראה הנבואה נראה כאלו כבר היה הדבר : וארשת . וכל שכן שבל תמנע ממנו מה שישאל בפיו :
<b style="color: gray;">מצודת ציון</b> וארשת . ענין מבטא ואמירה ואין לו דומה במקרא ובפייט של ר''ה ארשת שפתינו :
<b style="color: gray;">תורה תמימה</b> רבא אמר מהכא תאות לבו נתתה לו וארשת שפתיו בל מנעת סלה אימתי תאות לבו נתתה לו בזמן שארשת שפתיו בל מנעת סלה וכו'.<small><span style="color: gray;">עירובין נד ע"א</span></small>
<b style="color: gray;">מלבי"ם פירוש המילות</b> תאות, התשועה ע''י ב''ו לא תהיה כפי תאות לב האדם כי יבוש מלשאול כל אשר עם לבבו, אבל אתה נתת לו כל תאות לבו, ומוסיף שגם ארשת שפתיו בל מנעת, כל מה שפורש בשפתיו נעשה ממילא, כי הטבע נשמעת לו, כאלו א''צ כלל שתתן לו רק שבל תמנע את הטבע השומעת לקולו :
<b style="color: gray;">מלבי"ם ביאור המילות</b> ארשת. בודד. ומורה מה שפורט בשפתיו :
<h3>{ד}</h3>
כִּֽי־תְ֭קַדְּמֶנּוּ בִּרְכ֣וֹת ט֑וֹב תָּשִׁ֥ית לְ֝רֹאשׁ֗וֹ עֲטֶ֣רֶת פָּֽז׃
<b style="color: gray;">רש"י</b> כי תקדמנו ברכות טוב . קודם ששאלתי ממך הקדמת לי ברכתך על ידי נתן הנביא והקימותי את זרעך וגו' ( ש''ב ז' ) והכינותי את כסא ממלכתך על ישראל לעולם : תשית לראשו עטרת פז . ויקח עטרת מלכם ותהי על ראש דוד ( שם ב' י''ב ) :
<b style="color: gray;">מצודת דוד</b> כי תקדמנו . תקדים ליתן לו ברכות טוב טרם ישאל עליו : עטרת פז . רצה לומר כבוד הרבה :
<b style="color: gray;">מצודת ציון</b> תשית . תשים : לראשו . בראשו :
<b style="color: gray;">מלבי"ם פירוש המילות</b> כי מתחיל לספר הצלחות דוד, הראשון היה מה שמשחו ה' ע''י שמואל למלך, אומר בעת שתקדמנו ברכות טוב, שהיא הברכה הראשונה שקדמת אותו בשהוא לא עלה על לבבו כלל להתאוות לזה, הברכה הזאת היתה היסוד לכל הצלחותיו, כי אז תשית לראשו עטרת פז שנשארה על ראשו בקביעות :
<h3>{ה}</h3>
חַיִּ֤ים ׀ שָׁאַ֣ל מִ֭מְּךָ נָתַ֣תָּה לּ֑וֹ אֹ֥רֶךְ יָ֝מִ֗ים עוֹלָ֥ם וָעֶֽד׃
<b style="color: gray;">רש"י</b> חיים שאל ממך . כשהייתי בורח לחוצה לארץ מפני שאול הייתי מתפלל אתהלך לפני ה' בארצות החיים ( לקמן קי''ו ) : נתתה לו . שהשיבותני לארץ ישראל : אורך ימים . למלכותי שאמרת והכינותי את כסא ממלכתך עד עולם :
<b style="color: gray;">מצודת דוד</b> חיים שאל . ארז''ל כאשר יראה משיח בן דוד שנהרג משיח בן יוסף ישאל אז על החיים וה' יבטיחו עליו :
<b style="color: gray;">תורה תמימה</b> תנו רבנן משיח בן דוד שעתיד להגלות במהרה בימינו אומר לו הקב"ה שאל ממני דבר ואתן לך שנאמר אספרה אל חוק וגו' אני היום ילדתיך שאל ממני ואתנה גוים נחלתך וכיון שראה משיח בן יוסף שנהרג אומר לפניו רבש"ע איני מבקש ממך אלא חיים אומר לו חיים עד שלא אמרת כבר התנבא עליך דוד אביך שנאמר חיים שאל ממך נתתה לו וגו'<small><span style="color: gray;">סוכה נב ע"א</span></small>
<b style="color: gray;">מלבי"ם פירוש המילות</b> חיים, אח''כ רצה שאול להרגו ובקש ממך חיים שלא ימות ביד שאול, ונתתה לו, אח''כ בקש ממך אורך ימים שיתארכו ימיו, וגם זה נתת לו עולם ועד, שיתארכו ימיו תמיד :
<h3>{ו}</h3>
גָּד֣וֹל כְּ֭בוֹדוֹ בִּישׁוּעָתֶ֑ךָ ה֥וֹד וְ֝הָדָר תְּשַׁוֶּ֥ה עָלָֽיו׃
<b style="color: gray;">רש"י</b> תשוה . מנחם פתר תשוה תשים תשית לשון א' להם :
<b style="color: gray;">מצודת דוד</b> בישועתך . על ידי ישועתך יתגדל כבודו :
<b style="color: gray;">מצודת ציון</b> תשוה . תשים :
<b style="color: gray;">מלבי"ם פירוש המילות</b> גדול, אחר שמת שאול נתגדל כבודו ע''י ישועתך שמשחוהו כל ישראל והצליח במלחמותיו עד כי הוד והדר תשוה עליו, שההוד שנתת לו היה שוה עליו, ר''ל נערך לו וראוי אליו לפי מעשיו :
<b style="color: gray;">מלבי"ם ביאור המילות</b> הוד והדר. עיין הבדלם לקמן (ק''ד), ומלת תשוה למעלה (ט''ז ח') :
<h3>{ז}</h3>
כִּֽי־תְשִׁיתֵ֣הוּ בְרָכ֣וֹת לָעַ֑ד תְּחַדֵּ֥הוּ בְ֝שִׂמְחָ֗ה אֶת־פָּנֶֽיךָ׃
<b style="color: gray;">רש"י</b> תחדהו . לשון חדוה : את פניך . בגן עדן , ורבותינו שדרשוהו במלך המשיח הביאו ראיה לדבר ועד עתיק יומיא מטה וקדמוהי הקרבוהי ( דניאל ז' ) ואומר ( ירמיה ל' ) והקרבתיו ונגש אלי :
<b style="color: gray;">מצודת דוד</b> כי תשיתהו . תשים אותו לעולם לברכה כי הכל יברכו בו לומר שיהיה כמוהו . תחדהו . תשמחו בשמחת ראיית פניך :
<b style="color: gray;">מצודת ציון</b> תחדהו . מל' חדוה ושמחה כמו ויחד יתרו ( שמות י''ח ) :
<b style="color: gray;">מלבי"ם פירוש המילות</b> כי תשיתהו, אח''כ רצה לבנות הבית ובאהו הבטחה ע''י נתן הנביא שלא תסור המלכות מביתו עד עולם, כמ''ש והקימותי את זרעך וגו' וחסדי לא אסיר מעמו וגו' ונאמן ביתך וממלכתך עד עולם, ואז בא המלך דוד וישב לפני ה' וגו' ויאמר אתה ה' אלהים ודבריך יהיו אמת וגו' ומברכתך יבורך בית עבדך לעולם (ש''ב ז'). וז''ש בעת שתשיתהו שיהיה ברכות לעד, אז תחדהו בשמחה בעת שיהיה את פניך היינו בעת שישב לפני ה', כי אז אמר בשמחתו לאמר.
<b style="color: gray;">מלבי"ם ביאור המילות</b> תחדהו. חדוה נבדל מלשונות גיל ושמחה ודומיה, שמורה על חדוה רוחניית, כי חדות ה' היא מעוזכם, לכן אמר את פניך :
<h3>{ח}</h3>
כִּֽי־הַ֭מֶּלֶךְ בֹּטֵ֣חַ בַּיהוָ֑ה וּבְחֶ֥סֶד עֶ֝לְי֗וֹן בַּל־יִמּֽוֹט׃
<b style="color: gray;">רש"י</b> בל ימוט . ובחסד עליון הוא בוטח שלא ימוט :
<b style="color: gray;">מצודת דוד</b> כי וגו' . בעבור שתהיה בטחונו בה' לזה לא ימוט :
<b style="color: gray;">מלבי"ם פירוש המילות</b> כי המלך בוטח בה', כמ''ש ודבריך יהיו אמת, ושהוא בוטח בחסד עליון אשר החסד הזה בל ימוט, כמו שבארתי (שם ולקמן פ''ט) שכסא דוד ע''י שהוכנה על החסד של ה', החסד הוא דבר שאינו פוסק לעולם, עיי''ש :
<h3>{ט}</h3>
תִּמְצָ֣א יָ֭דְךָ לְכָל־אֹיְבֶ֑יךָ יְ֝מִֽינְךָ תִּמְצָ֥א שֹׂנְאֶֽיךָ׃
<b style="color: gray;">רש"י</b> תמצא ידך לכל אויביך . כל מכת ידך שיש לך להביא הבא על אויביך :
<b style="color: gray;">מצודת דוד</b> תמצא . תספיק מכת ידך לכל אויביך : ימינך תמצא . ר''ל תשיגם ולא יוכלו להנצל :
<b style="color: gray;">מצודת ציון</b> תמצא . תספיק כמו ומצא להם ( במדבר י''א ) :
<b style="color: gray;">מלבי"ם פירוש המילות</b> תמצא, אחר החזיון הזה לחם דוד מלחמות גדולות עם פלשתים ומואב וארם ובני עמון, וימדד את מואב שני חבלים להמית (שם), ע''ז אומר בעת שידך השמאלית תמצא את אויבך, וימינך תמצא את שונאיך, אז בעת ההיא.
<b style="color: gray;">מלבי"ם ביאור המילות</b> ידך, ימינך. כשבאו נרדפים יציין בשם יד את השמאל, ותמצאם נרדפים (שופטים ה' כ''ו, ישעיה מ''ח י''ג, תהלות כ''ו י', ע''ד י''א, פ''ט י''ד כ''ו, קל''ט י') וההבדל בין אויב ובין שונא, למעלה (י''ח י''ח) :
<h3>{י}</h3>
תְּשִׁיתֵ֤מוֹ ׀ כְּתַנּ֥וּר אֵשׁ֮ לְעֵ֪ת פָּ֫נֶ֥יךָ יְ֭הוָה בְּאַפּ֣וֹ יְבַלְּעֵ֑ם וְֽתֹאכְלֵ֥ם אֵֽשׁ׃
<b style="color: gray;">רש"י</b> לעת פניך . לעת זעמך : באפו יבלעם . תפלה היא זו :
<b style="color: gray;">מצודת דוד</b> תשיתמו . יתמיד בהם האש כמו בתנור : לעת פניך . בעת כעסך אז יבלעם באפו ותאכלם האש :
<b style="color: gray;">מצודת ציון</b> תשיתמו . תשים אותם : יבלעם . מלשון בליעה והשחתה :
<b style="color: gray;">מלבי"ם פירוש המילות</b> תשיתמו שיהיו בידך כאלו הם בתנור אש המוכן לעת פניך וכעסך, שכמו שהתנור יחמו אותו להיות מוכן על עת האפיה (הושע ז') כן התנור שבו תשיתם הוא מוכן לעת פניך, שאז יבלעם באפו והאש תאכלם. ולא לבד שתכלה אותם כי גם.
<h3>{יא}</h3>
פִּ֭רְיָמוֹ מֵאֶ֣רֶץ תְּאַבֵּ֑ד וְ֝זַרְעָ֗ם מִבְּנֵ֥י אָדָֽם׃
<b style="color: gray;">רש"י</b> פרימו מארץ תאבד . להקב''ה הוא מתפלל שיאבד זרעו של עמלק הרשע :
<b style="color: gray;">מצודת דוד</b> פרימו . בניהם : וזרעם . כפל הדבר במלות שונות :
<b style="color: gray;">מלבי"ם פירוש המילות</b> פרימו שהם מעשיהם וקנינם תאבד מארץ, וזרעם תאבד מבני אדם, וזה יען.
<h3>{יב}</h3>
כִּי־נָט֣וּ עָלֶ֣יךָ רָעָ֑ה חָֽשְׁב֥וּ מְ֝זִמָּ֗ה בַּל־יוּכָֽלוּ׃
<b style="color: gray;">רש"י</b> כי נטו עליך רעה . כנגד טיטוס הרשע שאמר הרג את עצמו : בל יוכלו . לעשותה :
<b style="color: gray;">מצודת דוד</b> כי נטו . על כי נטו לעשות רעה למולך כמ''ש יתיצבו וגו' על ה' ועל משיחו ( לעיל ב' ) : חשבו מזמה . יחשבו מחשבות שא''א להם לעשותם :
<b style="color: gray;">מלבי"ם פירוש המילות</b> כי נטו עליך רעה, ר''ל שרצו לעשות נגדך רע בפועל, ועכ''פ חשבו מזמה בל יוכלו, הגם שלא יכלו לעשות רע בפועל, חשבו ע''ז מזמה ועצה עמוקה לעשות רע נגדך והיו מוכנים לזה :
<h3>{יג}</h3>
כִּ֭י תְּשִׁיתֵ֣מוֹ שֶׁ֑כֶם בְּ֝מֵֽיתָרֶ֗יךָ תְּכוֹנֵ֥ן עַל־פְּנֵיהֶֽם׃
<b style="color: gray;">רש"י</b> כי תשיתמו שכם . אשר תשית אותם לחלק שיחלקו ישראל את ממונם כמו שנאמר ( ישעי' כ''ג ) והיה סחרה ואתננה וגו' : במיתריך תכונן על פניהם . במיתרי קשתותיך תכונן חציך ותזמינם לירות על פניהם :
<b style="color: gray;">מצודת דוד</b> כי תשיתמו . כי בעבור זאת תשית אותם לחלק אחד שיעמדו מובדל בפאה אחת להיות למטרא לחץ : במיתריך . בחבל הקשת תכונן החצים לירות בהם :
<b style="color: gray;">מצודת ציון</b> שכם . חלק כמו שכם אחד ( בראשית מח ) : במיתריך . הוא חבל הקשת כמו על יתר ( לעיל יא ) :
<b style="color: gray;">מלבי"ם פירוש המילות</b> כי תשיתמו שכם, לכן מדד את מואב שני חבלים להמית, כאלו זה נעשה ע''י ה' ששם אותם לחלקים שכם אחד להחיות ושנים להמית, ובמיתריך שהם החבלים שמדד אותם, בהם תכונן על פניהם, שהעביר חבלי המדידה על פניהם וכן מדדם :
<b style="color: gray;">מלבי"ם ביאור המילות</b> שכם. חלק כמו ואני נתתי לך שכם אחד (בראשית מ''ח כ''ב), והמיתרים הם החבלים שמדד בם את מואב :
<h3>{יד}</h3>
ר֣וּמָה יְהוָ֣ה בְּעֻזֶּ֑ךָ נָשִׁ֥ירָה וּֽ֝נְזַמְּרָה גְּבוּרָתֶֽךָ׃
<b style="color: gray;">רש"י</b> רומה ה' בעזך . על הקמים ונשירה ונזמרה , ( סא''א ) :
<b style="color: gray;">מצודת דוד</b> בעוזך . כפי גודל כחך תרים עצמך להפרע מאויביך ואז נשירה וגו' :
<b style="color: gray;">מלבי"ם פירוש המילות</b> רומה, יען פתח ה' בעזך ישמח מלך בקש שירים ה' בעזו, לעשות נקמה בגוים ובזה נשירה ונזמרה גבורתך :
<h2>תהילים פרק-כב</h2>
<h3>{א}</h3>
לַ֭מְנַצֵּחַ עַל־אַיֶּ֥לֶת הַשַּׁ֗חַר מִזְמ֥וֹר לְדָוִֽד׃
<b style="color: gray;">רש"י</b> אילת השחר . שם כלי שיר , ד''א על כנסת ישראל שהיא אילת אהבים הנשקפה כמו שחר ( שיר ז י' ) , ורבותינו דרשוהו באסתר , ומנחם פתר אילת לשון מעוז כמו אילותי לעזרתי חושה ( סימן זה ) : השחר . לשון שחרית , ומנחם פתר לשון בקור , כמו שוחר טוב יבקש רצון ( משלי י''א ) וכמו לשחר פניך :
<b style="color: gray;">מצודת ציון</b> אילת השחר . שם כלי זמר ידוע אז אצלם :
<b style="color: gray;">תורה תמימה</b> רבי אומר אינו דומה תימור של לבנה לתימור של חמה תימור של לבנה מתמר ועולה כמקל תימור של חמה מפציע לכאן ולכאן וכו' א"ר אבהו מ"ט דרבי דכתיב למנצח על אילת השחר מה אילה זו קרניה מפצילות לכאן ולכאן אף שחר זה מפציע לכאן ולכאן וכו'.<small><span style="color: gray;">יומא כט ע"א</span></small>
<b style="color: gray;">מלבי"ם פירוש המילות</b> למנצח, מזמור זה נחלק לשני חלקים, חלק א' (עד סוף פסוק י''ז) מצייר מעוף צוקה ואפלה מנודח, מצייר מעמד המלך או העם בתכלית השפלות, נעזבים מה', נתונים לחרפה ולבוז, מתיאשים מכל תקוה, חלק ב' (מן פסוק י''ז עד גמירא) מציין אילת השחר, שהוא האור העולה ממזרח ומאיר את האופל, מציין חוזק הבטחון, גודל ההשגחה והנס, לכן קרא את המזמור בשם אילת השחר, והנקודה המצרנית בין החשך והאור, בין הצרה והתשועה, היאוש והבטחון, הרפיון והגבורה :
<b style="color: gray;">מלבי"ם ביאור המילות</b> אילת. שם לכוכב הבוקר :
<h3>{ב}</h3>
אֵלִ֣י אֵ֭לִי לָמָ֣ה עֲזַבְתָּ֑נִי רָח֥וֹק מִֽ֝ישׁוּעָתִ֗י דִּבְרֵ֥י שַׁאֲגָתִֽי׃
<b style="color: gray;">רש"י</b> למה עזבתני . עתידה היא ללכת בגילה ואמר דוד תפלה זו על העתיד : רחוק מישועתי . ומדברי שאגתי :
<b style="color: gray;">מצודת דוד</b> אלי אלי . כפל המלה כדרך הקוראים והצועקים כמו ענני ה' ענני ( מ''א י''ח ) : רחוק וגו' . רצה לומר דברי שאגתי המה להתפלל על מה אתה רחוק מישועתי :
<b style="color: gray;">תורה תמימה</b> ותעמד בחצר בית המלך הפנימית א"ר לוי כיון שהגיעה לבית הצלמים נסתלקה הימנה שכינה אמרה אלי אלי למה עזבתני שמא אתה דן על שוגג כמזיד ועל אונס כרצון או שמא על שקראתיו כלב שנאמר הצילה מחרב נפשי מיד כלב יחידתי חזרה וקראתו אריה שנאמר הושיעני מפי אריה וכו'.<small><span style="color: gray;">מגילה טו ע"ב</span></small>
<b style="color: gray;">מלבי"ם פירוש המילות</b> אלי, (חלק זה מתחלק לשני חלקים, תחלתו התאוננות על העזיבה והסתרת פנים) (ב' י''א), וסופו תפלה לה' שיושיעו (י''א י''ז) אתה אלי ! אשר אך אתה הוא אלי, לא זולתך, אתה אלי מעולם, ועתה למה עזבתני? למה עזבתני באופן אשר אתה רחוק מישועתי ורחוק מדברי שאגתי, ר''ל לא לבד שהתרחקת ממני עד שלא תהיה קרוב אלי להיות ישועתי בעת הצורך, התרחקת עוד יותר עד שלא תוכל לשמוע אף את דברי שאגתי, באופן שלא תדע מצרתי כלל, וזה התאוננות א' על העזיבה והסתרת פנים :
<h3>{ג}</h3>
אֱ‍ֽלֹהַ֗י אֶקְרָ֣א י֭וֹמָם וְלֹ֣א תַעֲנֶ֑ה וְ֝לַ֗יְלָה וְֽלֹא־דֽוּמִיָּ֥ה לִֽי׃
<b style="color: gray;">רש"י</b> אקרא יומם . אני קורא לך מיום אל יום ואינך עונה :
<b style="color: gray;">מצודת דוד</b> ולילה . ואף בלילה אני קורא ומתפלל : ולא דומיה לי . לא אשתוק כי כשהאדם נענה דרכו לשתוק אבל לא כשעדיין לא נענה :
<b style="color: gray;">תורה תמימה</b> ואריב"ל חייב אדם לקרות את המגילה בלילה ולשנותה ביום שנאמר אלהי אקרא יומם ולא תענה ולילה ולא דומיה לי סבור מינה למקרייה בליליא ולמיתנא מתניתין דידה ביממא אמר להו רבי ירמיה לדידי מיפרשא לי מיניה דרבי חייא בר אבא כגון דאמרי אינשי אעבור פרשתא דא ואתנייה וכו'.<small><span style="color: gray;">מגילה ד ע"א</span></small>
<b style="color: gray;">מלבי"ם פירוש המילות</b> אלהי, (התאוננות ב' על שאינו מקבל תפלה) הלא אקרא כל היום ומדוע לא תענה? וגם אקרא בלילה וגם לא דומיה לי שאיני מחריש רגע ומדוע לא תענה?
<h3>{ד}</h3>
וְאַתָּ֥ה קָד֑וֹשׁ י֝וֹשֵׁ֗ב תְּהִלּ֥וֹת יִשְׂרָאֵֽל׃
<b style="color: gray;">רש"י</b> ואתה קדוש . ויושב לשמוע תהלות ישראל מימים קדמונים :
<b style="color: gray;">מצודת דוד</b> יושב . קיים ונצחי כמו אתה ה' לעולם תשב ( איכה ה' ) ור''ל הלא ככחך אז כחך עתה ופעמים רבות היית תהלות ישראל כי היו מהללים אותך בהושיעך אותם מצרתם ומדוע אם כן תרחק עתה מישועתי :
<b style="color: gray;">מלבי"ם פירוש המילות</b> ואתה קדוש יושב תהלות ישראל, ר''ל הלא תהלות ישראל אשר המה מהללים אותך מעולם הוא שאתה קדוש יושב, שהם מהללים אותך שאתה קדוש, היינו נבדל מכל משיגי הגשם, ואתה יושב, שהישיבה תורה על הקביעות שאתה בלתי משתנה בעת מן העתים, וא''כ איך נשתנית עתה שמעולם היית מושיע את אבותינו ועתה אינך מושיע, כמ''ש בך בטחו אבותינו וכו' כאלו השיג אותך חולשה ולאות שהוא אחד ממשיגי הגשם וזה הפך הקדושה, או כאלו נשתנית ממה שהיית מקדם וזה הפך הישיבה, הפך תהלות ישראל ושבחיהם שלא תלאה ולא תשתנה, וא''כ אשאל, הלא.
<b style="color: gray;">מלבי"ם ביאור המילות</b> יושב. כבר באר במו''נ (ח''ו) שהישיבה הנאמר אצל השי''ת מורה שאין בו שינוי :
<h3>{ה}</h3>
בְּ֭ךָ בָּטְח֣וּ אֲבֹתֵ֑ינוּ בָּ֝טְח֗וּ וַֽתְּפַלְּטֵֽמוֹ׃
<b style="color: gray;">מצודת דוד</b> בטחו ותפלטמו . כאשר בטחו בך כן הצלתם :
<b style="color: gray;">מלבי"ם פירוש המילות</b> בך בטחו אבותינו, ובזה הרויחו שני דברים, {{{א}}} בטחו, שעי''ז היו בטוחים ומצאו מרגוע בנפשם מגודל בטחונם, {{{ב}}} ותפלטמו, שבאמת נצולו עי''כ.
<h3>{ו}</h3>
אֵלֶ֣יךָ זָעֲק֣וּ וְנִמְלָ֑טוּ בְּךָ֖ בָטְח֣וּ וְלֹא־בֽוֹשׁוּ׃
<b style="color: gray;">מלבי"ם פירוש המילות</b> אליך מבאר שתי התועליות האלה שהשיגו מן הבטחון, {{{א}}} התכלית שהשיגו מן הבטחון (נגד מ''ש ותפלטמו), כי אליך זעקו ונמלטו. ותכלית זה מעולה מן הבוטח בבשר שלא יושיע בכל עת אבל הם נמלטו בכל עת שזעקו, ב''ו אינו קרוב תמיד אל הבוטח ואתה בכל עת שזעקו היית בצדם לשמוע זעקתם, {{{ב}}} מעלת הבטחון מצד עצמו [נגד מ''ש בטחו], כי בך בטחו ולא בושו, שהבוטח בבשר יבוש על הבטחון שישפיל א''ע לב''ו כמהו, אך בטחונם בך היה להם לכבוד :
<h3>{ז}</h3>
וְאָנֹכִ֣י תוֹלַ֣עַת וְלֹא־אִ֑ישׁ חֶרְפַּ֥ת אָ֝דָ֗ם וּבְז֥וּי עָֽם׃
<b style="color: gray;">רש"י</b> ואנכי תולעת . כל ישראל מכנה כאיש אחד :
<b style="color: gray;">מצודת דוד</b> תולעת . כחי תשש כתולעת : חרפת אדם . בני אדם יחרפו עמדי את הזולת כי יאמרו לו בחרפם שהוא שפל כמוני : ובזוי עם . כל עם מבזה זולתו עמדי וכפל הדבר במלות שונות :
<b style="color: gray;">תורה תמימה</b> אמר רבי יוחנן משום רבי אלעזר בר' שמעון כל מקום שאתה מוצא דבריו של רבי אליעזר בנו של רבי יוסי הגלילי בהגדה עשה אזניך כאפרכסת לא מרבכם מכל העמים חשק ה' בכם וגו' אמר להם הקדוש ברוך הוא לישראל חושקני בכם שאפילו בשעה שאני משפיע לכם גדולה אתם ממעטין עצמכם לפני נתתי גדולה לאברהם אמר לפני ואנכי עפר ואפר למשה ואהרן אמר ונחנו מה לדוד אמר ואנכי תולעת ולא איש אבל עובדי כוכבים אינן כן נתתי גדולה לנמרוד אמר הבה נבנה לנו עיר לפרעה אמר מי ה' לסנחריב אמר מי בכל אלהי הארצות וגו' לנבוכדנצר אמר אעלה על במתי עב לחירם מלך צור אמר מושב אלהים ישבתי בלב ימים וכו'.<small><span style="color: gray;">חולין פט ע"א</span></small>
<b style="color: gray;">מלבי"ם פירוש המילות</b> ואנכי ואצלי נתהפך הדבר בשינוי גדול, שמלבד שאיני משיג התכלית מן הבטחון כי אינך מושיע, עוד שב הבטחון עצמו לי לחרפה גדולה, כי אנכי מצד עצמי תולעת ולא איש, ר''ל לענין המעלה שיש לאיש על התולעת איני איש רק תולעת, אבל לענין החסרון שיש לאיש על התולעת יש לי חרפת אדם, מחרפים אותי כאלו הייתי אדם ולא תולעת, (שעל התולעת לא ישימו לב לחרפו), ויותר מזה שלענין החרפה איני בעיניהם כאדם אחד כי אני בזוי עם, שמבזים אותי כאלו אני עם, שמחזיקים אותי לענין החרפה כקיבוץ גדול, עד.
<b style="color: gray;">מלבי"ם ביאור המילות</b> ובזוי עם. עם בזוי, כמו רבים עמים, משנה כסף ודומיהם :
<h3>{ח}</h3>
כָּל־רֹ֭אַי יַלְעִ֣גוּ לִ֑י יַפְטִ֥ירוּ בְ֝שָׂפָ֗ה יָנִ֥יעוּ רֹֽאשׁ׃
<b style="color: gray;">רש"י</b> יפטירו . יפתחו כמו פטר רחם ופטר חמור ( שמות יג ) פוטר מים ( משלי יז ) :
<b style="color: gray;">מצודת דוד</b> יפטירו . יפתחו שפתם ללעוג בי וינענעו בראש כדרך המלעיג :
<b style="color: gray;">מצודת ציון</b> יפטירו . ענין פתיחה כמו פוטר מים ( משלי י''ז ) :
<b style="color: gray;">מלבי"ם פירוש המילות</b> שכל רואי ילעיגו לי, כמלעיג על עם גדול שנפל ממדרגתו, ולא לעג לבד כעל דבר בלתי חשוב, כי גם יפטירו בשפה כעל דבר חשוב וגדול, והם אומרים בלעגם.
<b style="color: gray;">מלבי"ם ביאור המילות</b> יפטירו. פתיחת השפה להוציא הדיבור, כמו פטר רחם :
<h3>{ט}</h3>
גֹּ֣ל אֶל־יְהוָ֣ה יְפַלְּטֵ֑הוּ יַ֝צִּילֵ֗הוּ כִּ֘י חָ֥פֵֽץ בּֽוֹ׃
<b style="color: gray;">רש"י</b> גול אל ה' . כמו לגולל יש לאדם לגולל יהבו ומשאו ליוצרו למען יפלטהו :
<b style="color: gray;">מצודת דוד</b> גול . אבל המגלגל ומסבב בטחונו אל ה' הוא מצילו : כי חפץ בו . במי שבוטח בו כראוי :
<b style="color: gray;">מלבי"ם פירוש המילות</b> גול אל ה', כאילו התולעת הזה המדוכא ומתגולל במכאוביו כדרך התולעת, מתגולל א''ע אל ה' שיפלטהו, ועל זה אומרים יצילהו כי חפץ בו, נראה נא אם יצילהו, יצילהו נא אחר שחפץ בו? כן אומרים בלעג :
<b style="color: gray;">מלבי"ם ביאור המילות</b> גל. מקור מגזרת גלל :
<h3>{י}</h3>
כִּֽי־אַתָּ֣ה גֹחִ֣י מִבָּ֑טֶן מַ֝בְטִיחִ֗י עַל־שְׁדֵ֥י אִמִּֽי׃
<b style="color: gray;">רש"י</b> גוחי . מוציאי מושכי כמו ( איוב מ' ) יגיח ירדן אל פיהו : מבטיחי על שדי אמי . זימנת לאדם שדים לישען עליהם למחיה :
<b style="color: gray;">מצודת דוד</b> גחי מבטן . מוצאי מבטן אמי : מבטיחי . ממך הובטחתי להשען על שדי אמי להיות נזון מחלבה :
<b style="color: gray;">מצודת ציון</b> גוחי . ענין הוצאה והמשכה כמו ותגח בנהרותיך ( יחזקאל ל''ב ) :
<b style="color: gray;">מלבי"ם פירוש המילות</b> כי אתה, ומאין בא לי הלעג הזה, זה בא לי ע''י שאתה גוחי מבטן, ותמיד היית מושיעי ועתה עזבתני, וע''כ כולם ישימו לב עלי לחרפני מצד זה, מה שלא היו מחרפים בזה אומה אחרת שלא הופיע עליה אור ה' מעולם, ובמליצתו מדמה את האומה כאיש פרטי ומדמה לידת האומה שהוא הוצאתה ממצרים כאילו ה' היה המוליד שהוציא אותו מן הבטן, ועז''א כי אתה גוחי מבטן, ואתה הזמנת לי מניקה להניק אותי, כי אתה מבטיחי על שדי אמי :
<b style="color: gray;">מלבי"ם ביאור המילות</b> גוחי. מוציא מן הגחון. (עי' מיכה ד' י') :
<h3>{יא}</h3>
עָ֭לֶיךָ הָשְׁלַ֣כְתִּי מֵרָ֑חֶם מִבֶּ֥טֶן אִ֝מִּ֗י אֵ֣לִי אָֽתָּה׃
<b style="color: gray;">רש"י</b> עליך השלכתי מרחם . נשלכתי מרחם מאז הוצאתני מרחם , כד''א ( ישעי' מו ) עמוסים מני בטן מאז נולדו השבטים נשאם ונהלם :
<b style="color: gray;">מצודת דוד</b> מרחם . מעת צאתי מרחם אמי השלכתי עליך להזמין לי די ספוקי : מבטן וגו' . כפל הדבר במ''ש :
<b style="color: gray;">מלבי"ם פירוש המילות</b> עליך, וגם אתה היית אח''כ האומן והמגדל, ומדמה אותו במשל כאלו אחרי שנולד מתה אמו ועליך השלכתי מרחם לגדלני, וגם מבטן אמי בעוד הייתי בבטן בימי העבור אלי אתה, כי גם במצרים היית אתה המשגיח עלי לבל אובד, ומצד שאתה היית תמיד אלי ואומני עי''כ ישימו עתה את לבם עלי בשעזבת אותי לחרפני ביתר שאת, ואני נחשב כעם גדול בעיניהם מצד זה, מה שלא היה זה אם לא היה שמך נקרא עלי מעולם :
<b style="color: gray;">מלבי"ם ביאור המילות</b> מרחם מבטן. הרחם מציין הלידה, והבטן מציין כשהוא עדיין בבטן אמו, כמ''ש ירמיה (א' ה') :
<h3>{יב}</h3>
אַל־תִּרְחַ֣ק מִ֭מֶּנִּי כִּי־צָרָ֣ה קְרוֹבָ֑ה כִּי־אֵ֥ין עוֹזֵֽר׃
<b style="color: gray;">מצודת דוד</b> קרובה . וחיש מהר צריך אני להצלה : כי אין עוזר . אין בעולם עוזר בלתך :
<b style="color: gray;">מלבי"ם פירוש המילות</b> אל, עתה מתחיל התפלה, לכן אני מבקש אל תרחק ממני, כי יוכל העוזר להתרחק מן הנעזר, {{{א}}} אם הצרה רחוקה ויש עת שישוב אליו בבא הצרה, אבל פה הצרה קרובה, {{{ב}}} יוכל להתרחק אם יש עוזר אחר שיוכל לסמוך עליו, אבל פה אין עוזר :
<h3>{יג}</h3>
סְ֭בָבוּנִי פָּרִ֣ים רַבִּ֑ים אַבִּירֵ֖י בָשָׁ֣ן כִּתְּרֽוּנִי׃
<b style="color: gray;">רש"י</b> פרים רבים . מלכיות חזקי' : אבירי בשן . גם הוא לשון פרים בבשן שהם שמנים . כתרוני . סבבוני ככתר המקפת את הראש :
<b style="color: gray;">מצודת דוד</b> כתרוני . סבבוני ככתר המקיף את הראש :
<b style="color: gray;">מצודת ציון</b> אבירי בשן . פרים חזקים הרועים בבשן כי שם מרעה שמן וטוב :
<b style="color: gray;">מלבי"ם פירוש המילות</b> סבבוני, (מבאר תחלה מ''ש כי צרה קרובה) , סבבוני פרים רבים בכמות, וגם אבירי בשן החזקים באיכות כתרוני, הסבוב הוא סביב גופו והכתר סביב הראש, כאילו הפרים עומדים סביב גופו ואבירי בשן עומדים למעלה ומכתירים את ראשו, ויותר מזה כי גם.
<b style="color: gray;">מלבי"ם ביאור המילות</b> סבבוני, כתרוני. פעל כתר בא תמיד על הכתרת הראש, ומ''ש כתרו את בנימין, בא על צד המליצה שיקיפוהו סביב ראשי מחנהו :
<h3>{יד}</h3>
פָּצ֣וּ עָלַ֣י פִּיהֶ֑ם אַ֝רְיֵ֗ה טֹרֵ֥ף וְשֹׁאֵֽג׃
<b style="color: gray;">רש"י</b> אריה טרף . נבוכדנצר :
<b style="color: gray;">מצודת דוד</b> פצו . פתחו פיהם לבלעני : אריה . כאריה שמתחלה טורף ואח''ז שואג בשמחת גבורתו כן האויב בולע ומרים קול שמחה :
<b style="color: gray;">מצודת ציון</b> פצו . פתחו כמו פצו שפתי ( לקמן ס''ו ) :
<b style="color: gray;">מלבי"ם פירוש המילות</b> פצו עלי פיהם, שכבר פצו פה לבלעני, ויותר מזה שהם דומים כאריה הטורף ושואג, שמלבד שטורף עוד שואג, כאלו הנטרף עושה לו דבר שזה מעורר חמתו, כן הם עם מה שהם מכלים אותי הם שואגים כאלו אני עושה להם רעה ועי''כ תגדל חמתם עוד יותר :
<h3>{טו}</h3>
כַּמַּ֥יִם נִשְׁפַּכְתִּי֮ וְהִתְפָּֽרְד֗וּ כָּֽל־עַצְמ֫וֹתָ֥י הָיָ֣ה לִ֭בִּי כַּדּוֹנָ֑ג נָ֝מֵ֗ס בְּת֣וֹךְ מֵעָֽי׃
<b style="color: gray;">רש"י</b> כדונג . שעוה הנמוחה מחום האש :
<b style="color: gray;">מצודת דוד</b> נשפכתי . האיברים שבי נשפכו כמים ונתפרדו עצמותי : כדונג . הנמס מחום האש כן נמס לבי בתוך מעי :
<b style="color: gray;">מצודת ציון</b> כדונג . כשעוה וכן כהמס דונג ( לקמן ס''ח ) :
<b style="color: gray;">מלבי"ם פירוש המילות</b> כמים, (עתה מפרש מ''ש כי אין עוזר) , שאני תש כחי לעמוד נגדם, בשרי נשפך כמים מרוב הפחד, גם עצמותי התפרדו זה מזה ודא לדא נקשן, וגם לבי שהוא שורש כל הגוף היה כדונג אשר נמס אל המעים :
<h3>{טז}</h3>
יָ֘בֵ֤שׁ כַּחֶ֨רֶשׂ ׀ כֹּחִ֗י וּ֭לְשׁוֹנִי מֻדְבָּ֣ק מַלְקוֹחָ֑י וְֽלַעֲפַר־מָ֥וֶת תִּשְׁפְּתֵֽנִי׃
<b style="color: gray;">רש"י</b> מלקוחי . הם החניכים שקורין פאליי''ש בלע''ז , כשאדם מיצר אין רוק מצוי בפיו , ומנחם פתר מלקוחי אנטיילאש בלע''ז , כמו ( שם ו' ) במלקחים לקח והמלקוח הן השינים אשר דומות למלקוחי חרשים ( סא''א ) : ולעפר מות . לדכאות מיתה . תשפתני . אתה תושיבני , לשון שפיתת קדרה , שפות הסיר ( יחזקאל כד ) , ומנחם פתר כל לשון שפיתה לשון שימה :
<b style="color: gray;">מצודת דוד</b> מדבק מלקוחי . בעבור הצער כלה הרוק שבפי וכאלו נדבק הלשון בבשר הפה . תשפתני . תערכני לשכב לעפר מות והוא הקבר :
<b style="color: gray;">מצודת ציון</b> מלקוחי . הוא מה שממעל הלשון ומתחת ויקרא כן ע''ש שבהם לוקחים המאכל בעת הלעיסה : תשפתני . ענין עריכה כמו שפות הסיר ( יחזקאל כ''ד ) :
<b style="color: gray;">מלבי"ם פירוש המילות</b> יבש, שלא לבד שנזדעזעו כל איברי החיצונים והפנימים שגם הכח נסתלק, כאלו כוחי וליחות גופי יבש כחרש, עד שא''א שאחלוף כח עוד, וגם לא אוכל לצעוק לישועה כי לשוני מודבק מלקוחי מרוב הפחד, וא''כ הלא בודאי לעפר מות תשפתני כי אין תקוה כלל שאנצל :
<b style="color: gray;">מלבי"ם ביאור המילות</b> תשפתני. כמו שפות הסיר :
<h3>{יז}</h3>
כִּ֥י סְבָב֗וּנִי כְּלָ֫בִ֥ים עֲדַ֣ת מְ֭רֵעִים הִקִּיפ֑וּנִי כָּ֝אֲרִ֗י יָדַ֥י וְרַגְלָֽי׃
<b style="color: gray;">רש"י</b> כארי ידי ורגלי . כאילו הם מדוכאים בפי ארי וכן אמר חזקיה כארי כן ישבר כל עצמותי ( ישעיה לח ) :
<b style="color: gray;">מצודת דוד</b> כלבים . נושכים ככלבים : כארי . ישברו ידי ורגלי כמו הארי המשבר עצמות הנטרף בפיו :
<b style="color: gray;">מצודת ציון</b> מרעים . מלשון רע : הקיפוני . סבבוני :
<b style="color: gray;">מלבי"ם פירוש המילות</b> כי (עתה מתחיל החלק השני) אחר שצייר את האופל וחשכת הלילה, תתנוצץ בלב המשורר אילת השחר ויאר את הלילה, מתחזק ואומר הגם שסבבוני כלבים, מדמה א''ע לחיה שרוצים לצודה והצידים שולחים את הכלבים וסביב הכלבים עומדים הציידים, אומר שגם שסבבוני הכלבים וסביב להכלבים עדת מרעים הקיפוני, בכל זה לא אירא מפניהם, רק כארי ידי ורגלי, ידי ורגלי עומדים נגדם בחוזק כידי ורגלי הארי אשר לא יחת מקולם ומהמונם לא יענה :
<b style="color: gray;">מלבי"ם ביאור המילות</b> סבבוני, הקיפוני. ההיקף מורה ההיקף השלם מכל צד, וזה מוסיף על סבבוני כמ''ש בספר התו''ה ויקרא (סי' מ) :
<h3>{יח}</h3>
אֲסַפֵּ֥ר כָּל־עַצְמוֹתָ֑י הֵ֥מָּה יַ֝בִּ֗יטוּ יִרְאוּ־בִֽי׃
<b style="color: gray;">רש"י</b> אספר כל עצמותי . כאב עצמי : חמה יביטו . שמחים לאידי :
<b style="color: gray;">מצודת דוד</b> אספר . מגודל הרזון בולטים עצמותי עד שאוכל לספרם ושונאי מסתכלים בי דרך בזיון ונקמה :
<b style="color: gray;">מלבי"ם פירוש המילות</b> אספרה, ואני אספר לפניהם כל עצמותי וחזקתי וגבורתי, הגם שהמה יביטו יראו בי בבזיון, בכ''ז אני מתאמץ כנגדם ומתפאר בגבורתי :
<b style="color: gray;">מלבי"ם ביאור המילות</b> עצמותי. מענין עז ותעצומות, יראו בי. ראיה שאחריו ב' הוא דרך גנאי בכ''מ :
<h3>{יט}</h3>
יְחַלְּק֣וּ בְגָדַ֣י לָהֶ֑ם וְעַל־לְ֝בוּשִׁ֗י יַפִּ֥ילוּ גוֹרָֽל׃
<b style="color: gray;">רש"י</b> ועל לבושי יפילו גורל . בוזזים את נכסי :
<b style="color: gray;">מצודת דוד</b> יחלקו . מפשיטים מעלי וחולקים ביניהם : ועל לבושי . כפל הדבר במ''ש :
<b style="color: gray;">מלבי"ם פירוש המילות</b> יחלקו, הגם שכבר התחילו לבוז ולשלול אותי עד שיחלקו בגדי להם, וגם על לבושי המיוחד שהוא לבוש מלכות, או לבוש החשוב שאני לבוש בו, יפילו גורל מי יקחנה, בכ''ז לא יוכלו לגעת אל גופי, כי
<b style="color: gray;">מלבי"ם ביאור המילות</b> בגדי, לבושי. כבר התבאר (ישעיה ס''ג א') שבגד כולל כל הבגדים ולבוש הוא לבוש המיוחד כמו לבוש מלכות, לבוש שק, ולכן שלבוש מלכותו שהוא רק אחד ואינו בר חלוקה יפילו גורל מי יקחהו :
<h3>{כ}</h3>
וְאַתָּ֣ה יְ֭הוָה אַל־תִּרְחָ֑ק אֱ֝יָלוּתִ֗י לְעֶזְרָ֥תִי חֽוּשָׁה׃
<b style="color: gray;">רש"י</b> אילותי . כחי כמו ( לקמן פח ) הייתי כגבר אין איל וכמו יש לאל ידי ( בראשית ל''א ) :
<b style="color: gray;">מצודת דוד</b> אילותי . אתה חזקי מהר לעזרתי :
<b style="color: gray;">מצודת ציון</b> אילותי . ענין כח ואומץ כמו כגבר אין איל ( לקמן פ''ח ) :
<b style="color: gray;">מלבי"ם פירוש המילות</b> ואתה ה' אל תרחק, הוא שתעמוד קרוב מוכן לישועה, וגם לעזרתי חושה, שהוא הזריזות להושיע, (וקראו אילותי לשון נופל על לשון אילת השחר) :
<b style="color: gray;">מלבי"ם ביאור המילות</b> אילותי. מלשון אילת השחר אתה כוכב השחר שלי :
<h3>{כא}</h3>
הַצִּ֣ילָה מֵחֶ֣רֶב נַפְשִׁ֑י מִיַּד־כֶּ֝֗לֶב יְחִידָתִֽי׃
<b style="color: gray;">מצודת דוד</b> מיד כלב . מדואג הנושך ככלב :
<b style="color: gray;">מצודת ציון</b> יחידתי . נשמתי שהיא יחידה מול חלקי הגוף וכחותיו וכן מכפירים יחידתי ( לקמן ל''ה ) :
<b style="color: gray;">מלבי"ם פירוש המילות</b> הצילה מחרב נפשי מחרב הציידים, ומיד כלביהם הצילה יחידתי, ר''ל הדבר האחד שנשאר לי אחר ששללו כל אשר לי, והוא חיי נפשי.
<h3>{כב}</h3>
ה֭וֹשִׁיעֵנִי מִפִּ֣י אַרְיֵ֑ה וּמִקַּרְנֵ֖י רֵמִ֣ים עֲנִיתָֽנִי׃
<b style="color: gray;">רש"י</b> הושיעני מפי אריה . כאשר מקרני ראמים עניתני , זה האמורי אשר כגובה ארזי' גבהו ( עמוס ב' ) שלשים ואחד מלכי' :
<b style="color: gray;">מצודת דוד</b> עניתני . הלא מעולם ענית לי להצילני לזה הושיעני גם עתה :
<b style="color: gray;">מלבי"ם פירוש המילות</b> הושיעני, צייר במליצתו כאלו בין הטורפים הבאים לטרפו בא גם אריה בתוכם וכבר אחזו בפיו, והזמין לו ה' ראם שלקחו מפי האריה והרימו על קרניו, והוא בעודו עומד על קרני הראם והקהל סביבו, משם מקרני הראם הוא מודה ומהלל לה', וז''ש הושיעני מפי אריה, הגם שאני בפיו הושיעני ע''י הראם, ואז מן קרני הראם אשר שם עניתני, מן המקום הזה.
<b style="color: gray;">מלבי"ם ביאור המילות</b> עניתני. להמפרשים היל''ל תענני ולפי מה שפירשתי רצונו לומר אשר עניתני :
<h3>{כג}</h3>
אֲסַפְּרָ֣ה שִׁמְךָ֣ לְאֶחָ֑י בְּת֖וֹךְ קָהָ֣ל אֲהַלְלֶֽךָּ׃
<b style="color: gray;">רש"י</b> אספרה שמך לאחי . בהתאסף כל כנסיותי וכן אומר להם יראי ה' הללוהו אלו הגרים וכל זרע יעקב :
<b style="color: gray;">מצודת דוד</b> אספרה . אז אספר הנס ברבים :
<b style="color: gray;">מלבי"ם פירוש המילות</b> אספרה שמך לאחי, משם אספר תוקף הנס, והנה בהודאת הנס כתיב וירוממוהו בקהל עם ובמושב זקנים יהללוהו, ופי' חז''ל שצריך לאודויי באפי עשרה שהוא קהל, ותרי מנייהו רבנן שהוא מושב זקנים, שההודאה צריכה פרסום וזה ע''י קהל עם וע''י מתרומם, וצריכה הכרה והתבוננות שזה ע''י הרבנן ועל ידם מתהלל, ואמר פה אספרה שמך לאחי שהם התלמידי חכמים אחיו, (וזה מוסיף על יהללוהו) שיספר שמו ועוצם גדולתו, ובתוך קהל אהללך (וזה מוסיף עמש''ש וירוממוהו בקהל עם), ואומר להם לאמר.
<h3>{כד}</h3>
יִרְאֵ֤י יְהוָ֨ה ׀ הַֽלְל֗וּהוּ כָּל־זֶ֣רַע יַעֲקֹ֣ב כַּבְּד֑וּהוּ וְג֥וּרוּ מִ֝מֶּ֗נּוּ כָּל־זֶ֥רַע יִשְׂרָאֵֽל׃
<b style="color: gray;">רש"י</b> וגורו . לשון יראה :
<b style="color: gray;">מצודת דוד</b> יראי ה' . כה אומר להם אתם יראי ה' הללו אותו :
<b style="color: gray;">מצודת ציון</b> יגורו . יפחדו :
<b style="color: gray;">מלבי"ם פירוש המילות</b> יראי ה' הללוהו, סדר שלשה כתות יראי ה' זרע יעקב זרע ישראל, (וכן סדר בכ''מ בית ישראל בית אהרן יראי ה', כי ישראל גדול מיעקב שיעקב מורה על ההמון) יראי ה' הם יהיו המהללים, ובית יעקב וישראל יהיו השומעים, וביניהם ימצאו שני מדרגות כל זרע יעקב כבדוהו וגורו ממנו כל זרע ישראל, שהירא מאת ה' היא מדרגה יותר גדולה מן המכבדו, שהכבוד יתנו לו גם מצד שהוא הסבה הראשונה ומנהיג הטבע, והיראה הוא רק הכרת ההשגחה הפרטית לגמול ולהעניש, וזה מיוחס לזרע ישראל שהם גדולים מזרע יעקב, ששם ישראל הוא שם החשיבות ומורה על גדוליהם ועובדי ה' אשר ביניהם :
<b style="color: gray;">מלבי"ם ביאור המילות</b> יעקב, ישראל. מציין את גדולי האומה ויעקב מציין את ההמון (כנ''ל י''ד ז'), כבדוהו וגורו ממנו. עי' ישעיה (כ''ה ג') :
<h3>{כה}</h3>
כִּ֤י לֹֽא־בָזָ֨ה וְלֹ֪א שִׁקַּ֡ץ עֱנ֬וּת עָנִ֗י וְלֹא־הִסְתִּ֣יר פָּנָ֣יו מִמֶּ֑נּוּ וּֽבְשַׁוְּע֖וֹ אֵלָ֣יו שָׁמֵֽעַ׃
<b style="color: gray;">רש"י</b> ענות עני . צעקת דל כל ענייה שבמקרא לשון צעקה . ועוד יש לפתור ענות לשון הכנעה כמו ( שמות י' ) לענות מפני . שהוא נכנע ומתפלל לפניך :
<b style="color: gray;">מצודת דוד</b> כי לא בזה . על שלא בזה הכנעת העני : ובשועו . אבל כשצעק אל ה' שמע אליו :
<b style="color: gray;">מצודת ציון</b> שקץ . ענין תעוב : ענות . הכנעה כמו לענות מפני ( שמות י' ) :
<b style="color: gray;">מלבי"ם פירוש המילות</b> כי לא בזה, ר''ל ענות ועוני של העני לא בא בעבור שהוא מבזהו, שהוא בעיניו כדבר בלתי נחשב להשגיח עליו כאשר לא ישגיח אדם על החתולים, או בעבור שמשקצו מחמת שנאה שיש לו עליו, (כמ''ש הטוב לך כי תעשק כי תמאס יגיע כפיך), ולא מצד שאינו משגיח על כל הנעשה בעולם השפל כי לא הסתיר פניו ממנו, כי בעת שועו אליו לישועה הוא שומע :
<b style="color: gray;">מלבי"ם ביאור המילות</b> ענות. מענין הכנעה :
<h3>{כו}</h3>
מֵ֥אִתְּךָ֗ תְֽהִלָּ֫תִ֥י בְּקָהָ֥ל רָ֑ב נְדָרַ֥י אֲ֝שַׁלֵּ֗ם נֶ֣גֶד יְרֵאָֽיו׃
<b style="color: gray;">מצודת דוד</b> מאתך וגו' . רצה לומר מה שאהללך בקהל רב באה היא מאתך בעבור התשועה שעשית לי ולזה הנדרים שנדרתי בעת צרה אשלם נגד יראיו לפרסם הנס :
<b style="color: gray;">מלבי"ם פירוש המילות</b> מאתך, חוזר למ''ש בתוך קהל אהללך, ההילול שאני מהלל השגתי מאתך, ע''י שהראתני את השגחתך ורחמיך, ואחרי התהלה נדרי אשלם, שהוא הקרבת קרבן תודה שצריך להביא על הנס כמ''ש ויזבחו זבחי תודה :
<h3>{כז}</h3>
יֹאכְל֬וּ עֲנָוִ֨ים ׀ וְיִשְׂבָּ֗עוּ יְהַֽלְל֣וּ יְ֭הוָה דֹּ֣רְשָׁ֑יו יְחִ֖י לְבַבְכֶ֣ם לָעַֽד׃
<b style="color: gray;">רש"י</b> יאכלו ענוים . לעת הגאולה לימות המשיח : יחי לבבכם לעד . כל זה אומר לפניהם :
<b style="color: gray;">מצודת דוד</b> יאכלו . מזבחי שלמי התודה אשר אביא לה' : יחי . רצה לומר ישמחו בלבבם לעד כי המיצר כאלו לבו מת כמ''ש בנבל הכרמלי וימת לבו ( ש''א כ''ה ) :
<b style="color: gray;">מלבי"ם פירוש המילות</b> יאכלו, מדבר נגד הכהנים מקריבי התודה, שיאכלו ענוים מבשר הזבח וישבעו, ואח''כ יהללו את ה', ובזה יחי לבבכם לעד, כאלו הלב המתפרנס מן בשר הקרבן מקבל שפע רוחני ממזון הקדוש שבו יחיה לעד בחיים הנצחיים :
<h3>{כח}</h3>
יִזְכְּר֤וּ ׀ וְיָשֻׁ֣בוּ אֶל־יְ֭הוָה כָּל־אַפְסֵי־אָ֑רֶץ וְיִֽשְׁתַּחֲו֥וּ לְ֝פָנֶ֗יךָ כָּֽל־מִשְׁפְּח֥וֹת גּוֹיִֽם׃
<b style="color: gray;">רש"י</b> יזכרו וישובו אל ה' . יזכרו האומות הרעה שמצאתנו כשיראו את הטובה וישובו אל ה' :
<b style="color: gray;">מצודת דוד</b> יזכרו . בגודל פלאי ה' וישובו כולם אליו :
<b style="color: gray;">מצודת ציון</b> אפסי . קצות :
<b style="color: gray;">מלבי"ם פירוש המילות</b> (כח-כט) יזכרו, אמנם גם בכל אפסי ארץ יזכרו זאת מה שאני אומר להם וישובו אל ה' והמאמרים מקבילים, יזכרו וישובו אל ה' כל אפסי ארץ כי לה' המלוכה, וישתחוו לפניך כל משפחות גוים כי הוא מושל בגוים, כי יש הבדל בין מלך ומושל, שהמלך הוא בהסכמת העם ובבחירתם כי ראוי לכך, והמושל הוא ביד חזקה, וה' הוא מלך מצד עצמו, כי המלוכה אין מגיע אליו ע''י בחירת העם רק מצד עצמו כי הוא בורא הכל, ועז''א כי לה' המלוכה שהיא עצמית לו, וזאת יזכרו כל אפסי ארץ שהוא הבורא וישובו אל ה', והוא ג''כ מושל בגוים ביד חזקה ע''י כחו להעניש אותם ולהחריב גוים וממלכות, ועי''כ ישתחוו לפניך כל משפחות גוים שההשתחויה הוא בעל כרחם מצד האימה והפחד :
<h3>{כט}</h3>
כִּ֣י לַ֭יהוָה הַמְּלוּכָ֑ה וּ֝מֹשֵׁ֗ל בַּגּוֹיִֽם׃
<b style="color: gray;">רש"י</b> כי לה' המלוכה . כי יראו שחוזרת לך המלוכה והממשלה :
<b style="color: gray;">מצודת דוד</b> כי לה' המלוכה . רצה לומר הכל יכירו אשר לה' המלוכה והוא מושל בכל הגוים :
<b style="color: gray;">מלבי"ם ביאור המילות</b> המלוכה, ומושל. המושל הוא ביד חזקה, ומצד זה יוסיף לפעמים תואר מושל, כי המלך הוא בהסכמת העם ואמר ומלכותו בכל משלה, ועיין לקמן (ק''ה כ', קמ''ה ג') :
<h3>{ל}</h3>
אָכְל֬וּ וַיִּֽשְׁתַּחֲוּ֨וּ ׀ כָּֽל־דִּשְׁנֵי־אֶ֗רֶץ לְפָנָ֣יו יִ֭כְרְעוּ כָּל־יוֹרְדֵ֣י עָפָ֑ר וְ֝נַפְשׁ֗וֹ לֹ֣א חִיָּֽה׃
<b style="color: gray;">רש"י</b> אכלו וישתחוו כל דשני ארץ . הרי זה מקרא מסורס אכלו ענוים כל דשני ארץ וישתחוו לה' בהלל והודאה על הטובה , דשני ארץ טוב חלב הארץ כל זה יראו אפסי הארץ וישובו אל ה' : לפניו יכרעו . אז כל מתי הרשעים מתוך גיהנם ולא ירחם עליהם לחיות את נפשם מגיהנם : ונפשו . של כל אחד ואחד : לא חיה . לא יחיה , רבותינו דרשו מן המקרא הזה שהמתים לפני מיתתם בשעת נטילת נשמה רואין פני שכינה :
<b style="color: gray;">מצודת דוד</b> כל דשני ארץ . כל שמנים ובריאים כאשר יאכלו מה ר''ל כאשר יבוא להם טובה ישתחוו לה' כי יכירו שהכל בא מידו : כל יורדי עפר . כל בני אדם המעותדים לרדת בעפר הקבר :
<b style="color: gray;">מצודת ציון</b> דשני . מלשון דשן ושמן :
<b style="color: gray;">תורה תמימה</b> דרש רבי שמלאי למה הולד דומה במעי אמו לפנקס שמקופל ומונח ידיו על שתי צדעיו שתי אציליו על ב' ארכובותיו וב' עקביו על ב' עגבותיו וראשו מונח לו בין ברכיו ופיו סתום וטבורו פתוח ואוכל ממה שאמו אוכלת ושותה ממה שאמו שותה ואינו מוציא רעי שמא יהרוג את אמו וכיון שיצא לאויר העולם נפתח הסתום ונסתם הפתוח שאלמלא כן אינו יכול לחיות אפילו שעה אחת ונר דלוק לו על ראשו וצופה ומביט מסוף העולם ועד סופו שנאמר בהלו נרו עלי ראשי לאורו אלך חשך ואל תתמה שהרי אדם ישן כאן ורואה חלום באספמיא ואין לך ימים שאדם שרוי בטובה יותר מאותן הימים שנאמר מי יתנני כירחי קדם כימי אלוה ישמרני ואיזהו ימים שיש בהם ירחים ואין בהם שנים הוי אומר אלו ירחי לידה ומלמדין אותו כל התורה כולה שנאמר ויורני ויאמר לי יתמך דברי לבך שמור מצותי וחיה ואומר בסוד אלוה עלי אהלי מאי ואומר וכי תימא נביא הוא דקאמר ת"ש בסוד אלוה עלי אהלי וכיון שבא לאויר העולם בא מלאך וסטרו על פיו ומשכחו כל התורה כולה שנאמר לפתח חטאת רובץ ואינו יוצא משם עד שמשביעין אותו שנאמר כי לי תכרע כל ברך תשבע כל לשון כי לי תכרע כל ברך זה יום המיתה שנאמר לפניו יכרעו כל יורדי עפר תשבע כל לשון זה יום הלידה שנאמר נקי כפים ובר לבב אשר לא נשא לשוא נפשו ולא נשבע למרמה ומה היא השבועה שמשביעין אותו תהי צדיק ואל תהי רשע ואפילו כל העולם כולו אומרים לך צדיק אתה היה בעיניך כרשע והוי יודע שהקב"ה טהור ומשרתיו טהורים ונשמה שנתן בך טהורה היא אם אתה משמרה בטהרה מוטב ואם לאו הריני נוטלה ממך וכו'.<small><span style="color: gray;">נדה ל ע"ב</span></small>
<b style="color: gray;">מלבי"ם פירוש המילות</b> אכלו הנה כל דשני ארץ אשר כל עסקם לפטם את גופם ולדשנו כעגלי מרבק, הם אכלו עד שישתחוו וישוח קומתם מרוב מילוי הבטן, אבל מה יועיל להם מה שמדשנים את גופם שעתיד להיות רמה ותולעה, ואין נותנים מזון וחיות לנפשם הרוחנית, הלא לפניו יכרעו כל יורדי עפר ונפשו לא חיה, הלא לבסוף ביום המות שיגיעו לתת דין וחשבון לפני ה', הלא אז יכרעו אלה אשר המה יורדי עפר ולא חיו את נפשם, אשר לא עשו דבר שתשאר נפשם חיה בחיים הנצחיים ולא התעסקו רק לצרכי הגוף שהוא ירד עתה לעפר :
<b style="color: gray;">מלבי"ם ביאור המילות</b> וישתחוו. יכפפו קומתם, כמו שחי ונעבורה. ונפשו. הרוחניית כנ''ל ג' :
<h3>{לא}</h3>
זֶ֥רַע יַֽעַבְדֶ֑נּוּ יְסֻפַּ֖ר לַֽאדֹנָ֣י לַדּֽוֹר׃
<b style="color: gray;">רש"י</b> זרע יעבדנו וגו' . זרע ישראל אשר תמיד עובדים אותו : יסופר לאדני לדור . סרס המקרא ודרשהו יסופר לדור אחרון לשם ה' ולשבחו את אשר עשה לאותו זרע :
<b style="color: gray;">מצודת דוד</b> זרע יעבדנו . כל בני אדם שמאמינים בו ואשר עבדוהו מעולם אותם יחיה והם יספרו מעשה ה' להדור שאחריהם :
<b style="color: gray;">תורה תמימה</b> מני מתני' לא אבא יוסי בן חנן ולא ר"א בן יצחק איש כפר דרום ולא רבי ישמעאל דתניא אם יש לה זכות תולה לה שלשה חדשים כדי הכרת העובר דברי אבא יוסי בן חנן ר"א בן יצחק איש כפר דרום אומר ט' חדשים שנאמר ונקתה ונזרעה זרע ולהלן הוא אומר זרע יעבדנו יסופר זרע הראוי לספר רבי ישמעאל אומר שנים עשר חדש ואע"פ שאין ראיה לדבר זכר לדבר דכתיב להן מלכא וגו'<small><span style="color: gray;">סוטה כ ע"ב</span></small>
<b style="color: gray;">מלבי"ם פירוש המילות</b> זרע אשר יעבדנו, הם הצדיקים העובדים את ה', רק הזרע הזה יסופר לה' לדור, רק זרע זה יבא במספר הדורות, כי הרשעים שלא עבדו אותו הם דומים כאלו לא היו במציאות כלל, ולא יספרם ה' במספר דורות עולם :
<b style="color: gray;">מלבי"ם ביאור המילות</b> זרע. וכן מלת יסופר נמשך, (זרע) יבאו ויגידו צדקתו (יסופר) לעם נולד :
<h3>{לב}</h3>
יָ֭בֹאוּ וְיַגִּ֣ידוּ צִדְקָת֑וֹ לְעַ֥ם נ֝וֹלָ֗ד כִּ֣י עָשָֽׂה׃
<b style="color: gray;">רש"י</b> יבאו . הראשונים ויגידו צדקתו לעם הנולד כי עשה להם צדקה :
<b style="color: gray;">מצודת דוד</b> יבואו . הם יבואו ויגידו צדקתו לעם הנולד אחריהם : כי עשה . אשר עשה עמהם :
<b style="color: gray;">תורה תמימה</b> אתמר קטן מאימתי בא לעוה"ב ר' חייא ור"ש בר ר' חד אמר משעה שנולד וחד אמר משעה שסיפר מ"ד משעה שנולד שנא' יבואו ויגידו צדקתו לעם נולד כי עשה ומ"ד משעה שסיפר דכתיב זרע יעבדנו יסופר לה' לדור אתמר רבינא אמר משעה שנזרע דכתיב זרע יעבדנו ר"נ בר יצחק אמר משעה שנימול דכתיב עני אני וגוע מנוער נשאתי אימיך אפונה תנא משום ר"מ משעה שיאמר אמן שנא' פתחו שערים ויבא גוי צדיק שומר אמוני' אל תקרי שומר אמונים אלא שאומר אמן מאי אמן א"ר חנינא אל מלך נאמן וכו'.<small><span style="color: gray;">סנהדרין קי ע"ב</span></small>
<b style="color: gray;">מלבי"ם פירוש המילות</b> יבאו, (זרע) אשר יבואו ויגידו צדקתו (יסופר לה') לעם נולד כי עשה, רק הזרע אשר יבואו ויגידו צדקתו הוא יסופר לה' שהיה עם נולד בעולם אשר עשה אותו ויחשבהו ה' בין הנולדים מעשה ידיו אשר היו בעולם, אבל דשני ארץ היורדים עפר ולא חיו את נפשם, הם כאלו לא היו בעולם כלל :
<h2>תהילים פרק-כג</h2>
<h3>{א}</h3>
מִזְמ֥וֹר לְדָוִ֑ד יְהוָ֥ה רֹ֝עִ֗י לֹ֣א אֶחְסָֽר׃
<b style="color: gray;">רש"י</b> מזמור לדוד . אמרו רבותינו כל מקום שנאמר מזמור לדוד מנגן ואח''כ שורה עליו שכינה מזמור להביא רוח הקודש לדוד , וכל שנאמר בו לדוד מזמור שרתה עליו שכינה ואח''כ אמר שירה : ה' רועי . במדבר הזה שאני הולך בו בטוח אני שלא אחסר כלום :
<b style="color: gray;">מצודת דוד</b> ה' רועי . על כי ה' רועה אותי א''כ בוודאי לא אהיה חסר מאומה כי הכל בידו :
<b style="color: gray;">תורה תמימה</b> ת"ר [כוס ] רביעי גומר עליו את ההלל ואומר הלל הגדול דברי ר"ט וי"א ה' רועי לא אחסר מהיכן הלל הגדול רבי יהודה אומר מהודו עד נהרות בבל ורבי יוחנן אומר משיר המעלות עד נהרות בבל רב אחא בר יעקב אמר מכי יעקב בחר לו יה עד נהרות בבל ולמה נקרא שמו הלל הגדול א"ר יוחנן מפני שהקב"ה יושב ברומו של עולם ומחלק מזונות לכל בריה וכו'.<small><span style="color: gray;">פסחים קיח ע"א</span></small>
<b style="color: gray;">מלבי"ם פירוש המילות</b> מזמור לדוד, במזמור הזה חרט את קורותיו מעת היותו רועה צאן במדבר עד שעלה למלוכה, תחלה ישקיף על ראשית ימי חייו עת התבודד עם הצאן במדבר, וידמה א''ע כצאן רועה על נאות דשא ואת ה' כרועה המשגיח עליו בעין חמלה, השנים האלה הם היו אצלו מבחר ימי חייו בעוד התבודד עם קונו, בעוד יזמר לפניו על הגיון בכנור נעים זמירות ישראל, בעוד לא נטל עליו כתר המלוכה להפרידו מן הדבקות עם ה', שכן מצאנו שגם אחרי מלכו קרא א''ע תמיד בשם עני ודל, כי זמן הזה היה הזמן המאושר אצלו, ובאשר היה רצון ה' להוציאו מחיי ההתבודדות לרעות צאן עמו, סבב סבובים שילקח לבית שאול להיות מנגן בכנור ושם נתן בלבו להלחם עם גלית ויהי לשם, ואז העלה עליו חמת שאול ויתן לו את בתו, במאה ערלות פלשתים, ואחר זה רדף אחריו להרגו, וכ''ז היו סבות אל הצלחתו עד שהגיע למלכות, וכ''ז היה נגד רצון דוד שהיה חפץ יותר בחיי ההתבודדות וזכר תמיד ירחי קדם הטובים בעיניו מכתר המלוכה, ונדמה בזה, כבן מלך יורש עצר אשר מאס בשבט מלכות ויבחר לחיות חיי הפרישות והנזירות בסוכת נוצר אשר עשה לו ביער בערב, וימן המלך אחד מעבדיו להצית אש בסוכתו, וכשהלך הנזיר לבקש מחסה מזרם הסית אותו א' מעבדי המלך שישב בבית קטן בנוי הנמצא ביער, אח''כ הציתו גם הבית הזה, ואחר העלהו לשבת בבית יותר טוב קרוב יותר אל העיר, וכן עשה לו כפעם בפעם עד שהתקרב יותר אל העיר והרגיל א''ע לשבת בבית יותר טוב עד ששב אל העיר ואל בית אביו, אז הבין הבן הנזיר שכל מה שקרה לו היה מתחבולות אביו להוציאו מחיי הפרישות וההתבודדות אל הנהגת המדינה, ויאמר אל אביו, דע כי הגם שגלגלת עמי עד שהביאותני עד הלום זו מלכות, בכל זאת דע כי בלבי הנני עוד נזיר אלהים כמקדם, כי כל הטוב והחסד שעשית עמי להביאני אל המלכות היא בעל כרחי, ואני לא אמוש גם בבית המלך מלהיות עובד ה' ונזיר וקדוש לפניו, ובזה נבא אל הבאור, ה' רועי, צייר ימי ילדותו, ודמה את עצמו לשה ואת ה' לרועה אותו במדבר, אומר הן ה' הוא רועי ובודאי לא אחסר דבר, כי איני צריך רק מרעה טובה ומים לשתות, ורועי ה'.
<h3>{ב}</h3>
בִּנְא֣וֹת דֶּ֭שֶׁא יַרְבִּיצֵ֑נִי עַל־מֵ֖י מְנֻח֣וֹת יְנַהֲלֵֽנִי׃
<b style="color: gray;">רש"י</b> בנאות דשא . בנוה דשאין לפי שהתחיל לדמות מזונותיו למרעה בהמה שאמר ה' רועי נופל על הלשון של ה' רועי נאות דשא , ומזמור זה אמר דוד ביער חרת , למה נקרא שמו יער חרת שהיה מנוגב כחרס והרטיבו הקב''ה מטוב של העולם הבא ( מדרש תהלים ) :
<b style="color: gray;">מצודת דוד</b> בנאות . כרועה הרחמני המרביץ עדרו במקום דשא ולפי שהמשילו לרועה אמר לשון הנופל ברועה : מי מנוחות . כי מים הנחים המה צלולים משא''כ הרודפים כי יגרשו מימיו רפש וטיט :
<b style="color: gray;">מצודת ציון</b> בנאות . ענין מדור כמו נאות השלום ( ירמיה כ''ה ) : ירביצני . ענין השכיבה לנוח : ינהלני . ענין הנהגה כמו נהלת בעזך ( שמות ט''ו ) :
<b style="color: gray;">מלבי"ם פירוש המילות</b> בנאות דשא ירביצני ועל מי מנוחות (ר''ל מים צלולים בלתי עכורים) ינהלני, עתה יחל לצייר עת הוציאהו ה' מן המצב הלז ויביאהו לבית שאול (שאז היה עדיין לפעמים רועה צאן אביו כמו שנזכר (ש''א י''ז) ושם נוססה בלבו קנאת ה' ללחום עם הפלשתי, ודמה מצבו זה כשה שהתחיל להיות שובב ופראי ולברוח מן הדשא על הרים שובבים, ועז''א גם בעת אשר.
<h3>{ג}</h3>
נַפְשִׁ֥י יְשׁוֹבֵ֑ב יַֽנְחֵ֥נִי בְמַעְגְּלֵי־צֶ֝֗דֶק לְמַ֣עַן שְׁמֽוֹ׃
<b style="color: gray;">רש"י</b> נפשי ישובב . רוחי שהופג בצרות ובמנוסה ישובב לקדמותו : במעגלי צדק . בדרכי מישור שלא אפול ביד אויבי :
<b style="color: gray;">מצודת דוד</b> ינחני . ינהג אותי באורח ישר למען לא אכשל : למען שמו . להודיע רב השגחתו על יראיו :
<b style="color: gray;">מצודת ציון</b> ישובב . ענין הנחה והשקט :
<b style="color: gray;">מלבי"ם פירוש המילות</b> נפשי ישובב, שה' עשה אותי שובב ופראי, גם זה היה מאת ה' שעי''ז ינחני במעגלי צדק, המעגל הוא הדרך הסבובי שסובב בעיגול עד שיגיע אל מחוז חפצו, ר''ל מה שנטיתי מן הדרך הישר אל המעגל היה במעגלי צדק כי צדק יקראהו לרגלו בתהלוכות אלה, למען שמו שבזה נתקדש שם שמים, וכ''ז היה בעצת עליון וחפצו, עתה יחל לצייר עת נרדף מפני שאול שבא כמה פעמים בסכנות עצומות עד שהיה כפשע בינו ובין המות, ומצייר שהשה הגיע ע''י השתובבותו אל מעונות אריות והררי נמרים אשר הוא מוכן בכל רגע להיות טרף לשיניהם, ועז''א :
<b style="color: gray;">מלבי"ם ביאור המילות</b> ישובב. כמו בנים שובבים, במעגלי. הוא הדרך הסבובי כנ''ל (י''ז ה' ולקמן ק''מ ו') :
<h3>{ד}</h3>
גַּ֤ם כִּֽי־אֵלֵ֨ךְ בְּגֵ֪יא צַלְמָ֡וֶת לֹא־אִ֘ירָ֤א רָ֗ע כִּי־אַתָּ֥ה עִמָּדִ֑י שִׁבְטְךָ֥ וּ֝מִשְׁעַנְתֶּ֗ךָ הֵ֣מָּה יְנַֽחֲמֻֽנִי׃
<b style="color: gray;">רש"י</b> בגיא צלמות . בארץ חושך ועל מדבר זיף אמר , כל צלמות לשון חושך פירשו דונש בן לברט : שבטך ומשענתך . יסורים שבאו עלי ומשען שאני בטוח על חסדך שניהם ינחמוני שיהיו לי לסלוח עון ובטוח אני שתערוך לפני שלחן היא המלכות :
<b style="color: gray;">מצודת דוד</b> בגיא צלמות . בעמק אופל ר''ל במקום סכנה : לא אירא רע . ממקרה רעה : שבטך ומשענתך . מה שאתה מכה אותי בשבט של יסורין ותחזור ותסמוך אותי הם הם המנחמים אותי כי בזה אראה שלא עזבתני להמקרים :
<b style="color: gray;">מצודת ציון</b> צלמות . צלו של מות רצה לומר חשכת הקבר :
<b style="color: gray;">מלבי"ם פירוש המילות</b> גם כי אלך בגיא צלמות, מ''מ לא אירא רע, כי אתה עמדי, יען שרואה שהרועה הולך אתו לשמרו, ונשא משלו כאלו הרועה ההולך אתו מחזיק בידו האחת שבט קטן בו יכה את השה להטותו אל דרך הנכונה, ובידו האחרת מחזיק את משענתו שהוא מטה עז שבו יבריח כל טורף ומשחית, ועז''א עת אראה שבטך ומשענתך, שני אלה המה ינחמוני, כי ידעתי שכל רע לא יקרב אלי, והמליצה שהיסורים המה לטובתו לנחותו ע''י בדרך הטוב, וה' משענתו בידו להציל אותו מכף כל אויביו ולכן בטח בה' תמיד :
<h3>{ה}</h3>
תַּעֲרֹ֬ךְ לְפָנַ֨י ׀ שֻׁלְחָ֗ן נֶ֥גֶד צֹרְרָ֑י דִּשַּׁ֖נְתָּ בַשֶּׁ֥מֶן רֹ֝אשִׁ֗י כּוֹסִ֥י רְוָיָֽה׃
<b style="color: gray;">רש"י</b> דשנת בשמן ראשי . כבר נמשחתי על פיך למלך : כוסי רויה . לשון שובע :
<b style="color: gray;">מצודת דוד</b> תערוך . ועי''ז אבטח שעוד תערוך לפני שלחן במעדנים להתענג בהם : נגד צוררי . רצה לומר המה יראו בכבודי : דשנת . רצה לומר מאז משחת ראשי בשמן המשחה להיות מלך : כוסי רויה . הבטחתני להיות כוסי שבעה רצה לומר שאמלוך בכל אות נפשי ודברך הלא תקום :
<b style="color: gray;">מצודת ציון</b> דשנת . מלשון דשן ושמן : רויה . ענין שביעה כמו תלמיה רוה ( לקמן ס''ה ) :
<b style="color: gray;">תורה תמימה</b> תניא איסי בן יהודה אומר מן שירד להם לישראל היה מתגבר ועולה עד שרואין אותו כל מלכי מזרח ומערב שנאמר תערוך לפני שלחן נגד צוררי [וגו' כוסי רויה] אמר אביי ש"מ כסא דדוד לעלמא דאתי מאתן ועשרין וחד לוגא מחזיק שנא' כוסי רויה רויה בגימטריא הכי הוי וכו'.<small><span style="color: gray;">יומא עו ע"א</span></small>
<b style="color: gray;">מלבי"ם פירוש המילות</b> תערוך, עתה מצייר עת משחו אותו כל ישראל למלך, ומצייר שאז יצא ממעמדו הקודם שנדמה כשה הרועה בנאות דשא ושותה מי מנוחות, כי הערכת לפני שלחן, שלא אוכל עוד על הקרקע כשה רק על השלחן, שאיני עוד שה רק במדרגה אחרת כבן אדם אוכל על השלחן, וזה עשית נגד צוררי, שלא יכלו לעכב ע''ז כי גבר על בית שאול ואיש בושת, וגם דשנת בשמן ראשי, שכל ישראל משחו אותו בשמן למלך עליהם, ואיני שותה עוד מים כשה רק כוסי רויה ביין מלכות רב :
<b style="color: gray;">מלבי"ם ביאור המילות</b> רויה, שביעה במשקה, שלא ישתה מן הנחל רק ירוה מן הכוס :
<h3>{ו}</h3>
אַ֤ךְ ׀ ט֤וֹב וָחֶ֣סֶד יִ֭רְדְּפוּנִי כָּל־יְמֵ֣י חַיָּ֑י וְשַׁבְתִּ֥י בְּבֵית־יְ֝הוָ֗ה לְאֹ֣רֶךְ יָמִֽים׃
<b style="color: gray;">מצודת דוד</b> אך טוב . לא תבוא עלי עוד מאומה רע ואך הטוב והחסד ירדוף אחרי לבוא אלי . ושבתי . ישיבתי בבית ה' תהיה לאורך ימים ולא אהיה עוד מגורש ומטולטל :
<b style="color: gray;">מלבי"ם פירוש המילות</b> אך, עתה יאמר הנזיר החסיד לאביו שבשמים, דע שכל מה שעשית להוציאני מחיי הפרישות והנזירות אל המלוכה היה בעל כרחי, ואני איני רוצה בשולחנם של מלכים, וגם עתה טוב וחסד ירדפוני, שאני אברח תמיד מן הטוב והחסד הזה והם רודפים אחרי שלא בטובתי, וזה יהיה כל ימי חיי, כי אני בוחר יותר לשבת בבית ה' לאורך ימים, לכן הגם שהביאתני עד המלוכה אשב תמיד בבית ה' ואחיה חיי הנזירות, והטוב והחסד יהיה כדבר הרודף אותי בעל כרחי, וגם יאמר כי מעתה רואה שמה שרדפו אותו אויביו כל ימי חייו היה אך טוב וחסד, כי ע''י הרדיפות האלה הגיע למלוכה, ובכ''ז ישב בבית ה', לארך ימים ולא יעזוב עבודתו ויראתו :
<b style="color: gray;">מלבי"ם ביאור המילות</b> ושבתי. מענין השקטה ומנוחה, או מענין השבה, רצונו לומר שישוב אל הנזירות שהיה בה תחילה :
<h2>תהילים פרק-כד</h2>
<h3>{א}</h3>
לְדָוִ֗ד מִ֫זְמ֥וֹר לַֽ֭יהוָה הָאָ֣רֶץ וּמְלוֹאָ֑הּ תֵּ֝בֵ֗ל וְיֹ֣שְׁבֵי בָֽהּ׃
<b style="color: gray;">רש"י</b> לה' הארץ . ארץ ישראל : תבל . שאר ארצות :
<b style="color: gray;">מצודת דוד</b> ומלואה . כל הדברים שהארץ מלאה מהם :
<b style="color: gray;">מצודת ציון</b> לה' . של ה' : תבל . הוא המקום המיושב :
<b style="color: gray;">תורה תמימה</b> דאמר רבי חייא בר אבא פעם אחת נתארחתי אצל בעל הבית בלודקיא והביאו לפניו שלחן של זהב משוי ששה עשר בני אדם ושש עשרה שלשלאות של כסף קבועות בו וקערות וכוסות וקיתוניות וצלוחיות קבועות בו ועליו כל מיני מאכל וכל מיני מגדים ובשמים וכשמניחים אותו אומרים לה' הארץ ומלואה וגו' וכשמסלקין אותו אומרים השמים שמים לה' והארץ נתן לבני אדם אמרתי לו בני במה זכית לכך אמר לי קצב הייתי ומכל בהמה שהיתה נאה אמרתי זו תהא לשבת אמרתי לו [אשריך שזכית] וברוך המקום שזיכך לכך וכו'.<small><span style="color: gray;">שבת קיט ע"א</span></small>
תניא רבי יהודה אומר משום ר"ע בראשון מה היו אומרים לה' הארץ ומלואה על שם שקנה והקנה ושליט בעולמו בשני מה היו אומרים גדול ה' ומהולל מאד על שם שחילק מעשיו ומלך עליהן בשלישי היו אומרים אלהים נצב בעדת אל על שם שגילה ארץ בחכמתו והכין תבל לעדתו ברביעי היו אומרים אל נקמות ה' על שם שברא חמה ולבנה ועתיד ליפרע מעובדיהן בחמישי היו אומרים הרנינו לאלהים עוזנו על שם שברא עופות ודגים לשבח לשמו בששי היו אומרים ה' מלך גאות לבש על שם שגמר מלאכתו ומלך עליהן בשביעי היו אומרים מזמור שיר ליום השבת ליום שכולו שבת וכו'.<small><span style="color: gray;">ראש השנה לא ע"א</span></small>
ור"א אומר אע"פ שיש קנין לעובד כוכבים בא"י להפקיע מידי מעשר שנאמר דגנך ולא דגן עובד כוכבים אבל אין קנין לעובד כוכבים בא"י לחפור בה בורות שיחין ומערות שנאמר לה' הארץ במאי קמיפלגי מ"ס דגנך ולא דגן עובד כוכבים ומר סבר דיגונך ולא דיגון עובד כוכבים וכו'.<small><span style="color: gray;">גיטין מז ע"א</span></small>
האי שירה מאי עבידתיה אילימא דעולת חובה מי הואי בי"ז בתמוז בטל התמיד אלא לאו דעולת נדבה ותסברא מ"ש דעולת חובה דלא הואי ומ"ש דעולת נדבה דהואי הא לא קשיא בן בקר אקראי בעלמא הוא דאיתרמיא להו אמר רבא ואיתימא רב אשי ותסברא שירה דיומיה לה' הארץ ומלואה וישב עליהם את אונם בשיר דארבעה בשבת הוא אלא אילייא בעלמא הוא דנפל להו בפומייהו והא עומדין על דוכנן קתני כדר"ל דאמר אומר שלא על הקרבן אי הכי בעולת נדבה נמי לימא נפיק מינה חורבא וכו'.<small><span style="color: gray;">ערכין יא ע"ב</span></small>
ושמואל אמר כל היכא דאיתיה בבי גזא דרחמנא איתא דכתיב לה' הארץ ומלואה וכו'.<small><span style="color: gray;">חולין קלט ע"א</span></small>
ת"ש ר' יוסי אומר מגלגלין זכות ליום זכאי וכו' האי שירה מאי עבידתיה אילימא דעולת חובה מי הוה בשבעה עשר בתמוז בטל התמיד ואלא דעולת נדבה והא תני רב מרי בריה דרב כהנא דלא צריכא אלא לאו דנסכין אמר רבא ואיתימא רב אשי ותסברא שירה דיומיה לה' הארץ ומלואה וישב עליהם את אונם בשירה דארבעה בשבא הוא אלא אילייא בעלמא הוא דנפל להו בפומייהו והא עומדים על דוכנן קתני כדריש לקיש דאמר ר"ל אומר שירה שלא על הקרבן א"ה בנסכים נמי לימא נפיק מיניה חורבא:<small><span style="color: gray;">ערכין יב ע"א</span></small>
<b style="color: gray;">מלבי"ם פירוש המילות</b> לדוד מזמור, קבלו חז''ל שמזמור זה נתקן לאמרו בעת הכנסת הארון לבית קה''ק, יצייר בו נשגבות, שאחרי ראינו שייחד ה' את הארץ הזאת בהשגחתו המופלאת לכוננה וליסדה לארץ נושבת, הסברא נותנת שיש לו אהבה ודבקות בה, וכמ''ש שמיום שברא הקב''ה את עולמו נתאוה שיהיה לו דירה בתחתונים, אולם חטא הדורות הקדמונים גרמו להפסיק הדבוק הזה עד שבאו האבות שהם התחילו לעלות בהר ה' ולהמשיך ההשגחה והשכינה אל הארץ, עד שאח''כ נצטרפו בניהם והגיעו למדרגה שימצא דור שלם שכולם ראוים אל הענין האלהי עד שהתיחדה השכינה לשכון כבוד בתוכו בין כנפי הכרובים, וכבר אמרו חז''ל במדרשם, משל למלך שגזר שלא ירדו בני רומי לסוריא ולא יעלו בני סוריא לרומי לימים בקש המלך לישא אשה מסוריא עמד ובטל את הגזרה, כך תחלה כתיב השמים שמים לה' והארץ נתן לבני אדם וכשבא ליתן תורה לעמו ישראל אמר מכאן ואילך יעלו תחתונים אל העליונים וירדו העליונים אל התחתונים ואני ארד תחלה שנאמר וירד ה' על הר סיני ואל משה אמר עלה אל ה', ר''ל שהגם שהיה מכוונת האלהי שיהיה חבור לעליונים עם התחתונים לא התקיים זה ע''י חטאי הדורות, וכאלו היה גזרה עי''כ שהשמים שמים לה' והארץ נתן לבני אדם, עד שבאו השלמים האבות עד משה איש האלהים שהתחילו לעלות בהר ה' וירד ה' על הר סיני, וע''י התורה נמצאו דור דורשיו דור שלם ראוים אל הענין הגדול הזה ויעלו אל ה' משה ואהרן וזקני ישראל, ואח''ז נזדככו כל העם אל מעלות השלימות מאז ירד ה' לשכון כבוד בתוכם במשכן ואח''כ במקדש, וז''ש לה' הארץ ומלואה הוא כלל כדור הארץ, וגם תבל ויושבי בה הוא החלק המיושב, ומפרש נגד מ''ש לה' הארץ ומלואה.
<b style="color: gray;">מלבי"ם ביאור המילות</b> הארץ, תבל. תבל מציין רק המקום המיושב כמ''ש בכ''מ :
<h3>{ב}</h3>
כִּי־ה֭וּא עַל־יַמִּ֣ים יְסָדָ֑הּ וְעַל־נְ֝הָר֗וֹת יְכוֹנְנֶֽהָ׃
<b style="color: gray;">רש"י</b> על ימים יסדה . שבעה ימים מקיפין ארץ ישראל וארבע נהרות , ירדן , וירמוך , קרמיון , ופוגה :
<b style="color: gray;">מצודת דוד</b> כי הוא וגו' . רצה לומר כי מה שהארץ היא למעלה מן הים נראה מזה שהוא יתברך יסדה על הימים והכינה על הנהרות כי בדרך הטבע היתה הארץ יורדת תחת המים :
<b style="color: gray;">תורה תמימה</b> תניא נמי הכי ירדן יוצא ממערת פמייס ומהלך בימה של סיבכי ובימה של טבריא ומתגלגל ויורד לים הגדול ומתגלגל ויורד עד שמגיע לפיו של לויתן שנאמר יבטח כי יגיח ירדן אל פיהו מתקיף לה רבא בר עולא האי בבהמות בהררי אלף כתיב אלא אמר רבא בר עולא אימתי בהמות בהררי אלף בטוחות בזמן שמגיח ירדן בפיו של לויתן (סימן ימים גבריאל רעב) כי אתא רב דימי א"ר יוחנן מאי דכתיב כי הוא על ימים יסדה ועל נהרות יכוננה אלו שבעה ימים וארבעה נהרות שמקיפין את ארץ ישראל ואלו הן שבעה ימים ימה של טבריא וימה של סדום וימה של חילת וימה של חילתא וימה של סיבכי וים אספמיא וים הגדול ואלו הן ארבעה נהרות ירדן וירמוך וקירומיון ופיגה וכו'.<small><span style="color: gray;">בבא בתרא עד ע"ב</span></small>
<b style="color: gray;">מלבי"ם פירוש המילות</b> כי הוא על ימים יסדה, שתחלה היתה הארץ כולה מכוסה במים וצוה ה' שיקוו המים אל הימים ועי''כ נתיסדה היבשה, ונגד מ''ש תבל ויושבי בה כי על נהרות יכוננה, שגמר בנין הארץ שתהיה ראויה לישוב בני אדם היה ע''י הנהרות שעי''כ ימצאו מים ויכוננו עיר מושב :
<b style="color: gray;">מלבי"ם ביאור המילות</b> יסדה, יכוננה. כונן מורה גמר הבנין, בונה עיר וכונן קריה. ועל ימים. פי' סמוך לימים, כי אין ישוב רחוק משמונה עשר יום מן הים :
<h3>{ג}</h3>
מִֽי־יַעֲלֶ֥ה בְהַר־יְהוָ֑ה וּמִי־יָ֝קוּם בִּמְק֥וֹם קָדְשֽׁוֹ׃
<b style="color: gray;">רש"י</b> מי יעלה בהר ה' . אף על פי שכל יושבי תבל שלו אין הכל כדאי ליקרב אליו אלא נקי כפים וגו' :
<b style="color: gray;">מצודת דוד</b> מי יעלה . ר''ל עם שכולם המה לה' מ''מ אין כולם ראויים לבוא בהר ה' והוא בית המקדש וכמ''ש מי בקש וכו' רמוס חצרי ( ישעיה א' ) וכאלו ישאל ומי אם כן ראוי לעלות בהר ה' :
<b style="color: gray;">מלבי"ם פירוש המילות</b> מי, ר''ל והנה מן ההשגחה הפרטיית הזה שהשגיח על הארץ יחויב כי לה' הארץ ושימצא שכינתו שם ושיהיה לו דיבוק עם התחתונים רק היה צריך שימצאו שלמים אשר יעלו בהר ה' ויבטלו את הגזרה שלא יעלו בני סוריא לרומי, אבל מי יעלה בהר ה', וגם אם ימצא מי שיעלה שם לפי שעה מי יקום במקום קדשו, שיעמוד שם בדבקותו ויתהלך לפני האלהים בקדש, הלא לזה צריך שיהיה.
<h3>{ד}</h3>
נְקִ֥י כַפַּ֗יִם וּֽבַר־לֵ֫בָ֥ב אֲשֶׁ֤ר ׀ לֹא־נָשָׂ֣א לַשָּׁ֣וְא נַפְשִׁ֑י וְלֹ֖א נִשְׁבַּ֣ע לְמִרְמָֽה׃
<b style="color: gray;">רש"י</b> לא נשא לשוא נפשי . לא נשבע בשמי ובנפשי לשוא מצינו לשון שבועה נופל על נפש שנאמר נשבע ה' צבאות בנפשו ( ירמי' נא ) :
<b style="color: gray;">מצודת דוד</b> נקי כפים . וכאלו השיב זהו הראוי מי שכפיו נקיים מממון שאינו של יושר ולבו ברור ביראת ה' ולא מפחד אדם : אשר לא נשא . עד שלא נשבע בה' לשוא ולרמות שהוא דבר המסור ללב ואין מי יכיר בו וא''כ מנע מזה מפחד המקום :
<b style="color: gray;">מצודת ציון</b> לא נשא . לא נשבע כמו לא תשא ( שמות כ' ) : נפשי . שם ה' כמו נשבע אדני ה' בנפשו ( עמוס ו' ) ואמר דבריו במקום ה' :
<b style="color: gray;">מלבי"ם פירוש המילות</b> נקי כפים במעשים, ובר לבב במחשבותיו ודעותיו, אשר לא נשא לשוא נפשי, כי באמת נתן ה' אל האדם הכנות אל השלימות והאושר, {{{א}}} מצד הנפש האלהית הנמצא בנו שקראה בשם נפשי, כי היא נפש ה' וחלק מעצמותו יתברך, והיא תוליכהו אל הר ה' אם לא ישא אותה לשוא ודברי רוח והבל להשביתה משלימותה, {{{ב}}} שהכחות אשר נטע ה' באדם רובם נוטים לטוב, כמו כח החכמה והבינה כח המוסרי אשר באדם אשר יעוררהו ויאסרהו במוסר אל הטוב, ועל כוונה זאת אמרו חז''ל במליצתם. כשנוצר האדם נר דולק על ראשו, וכשיוצא לאויר העולם משביעים אותו היה צדיק ואל תהיה רשע, הנר היא הנשמה האלהית נר אלהים נשמת אדם, והשבועה הם הכחות המוסריות והתבוניות והמדות הטובות השתולים בנפש שהם יאסרוהו לעשות טוב, כמו שאוסרים את האדם ע''י נדר ושבועה, ועז''א אם לא נשבע למרמה, ר''ל שלא עבור על השבועה והרגשת המוסר והטוב הנמצא בנפשו הכופה אותו אל עשות הטוב והיושר :
<b style="color: gray;">מלבי"ם ביאור המילות</b> אשר לא נשא. כפשוטו שלא נשבע לשוא, ונפשי היינו שם ה', כמו נשבע ה' בנפשו :
<h3>{ה}</h3>
יִשָּׂ֣א בְ֭רָכָה מֵאֵ֣ת יְהוָ֑ה וּ֝צְדָקָ֗ה מֵאֱלֹהֵ֥י יִשְׁעֽוֹ׃
<b style="color: gray;">מצודת דוד</b> ישא ברכה . זהו הנושא ברכה מאת ה' ויכול הוא לבוא לבית המקדש להתפלל על הברכה :
<b style="color: gray;">מצודת ציון</b> ישא . יקח כמו וישאו להם נשים ( רות א' ) :
<b style="color: gray;">תורה תמימה</b> וגנזי ברכה דכתיב ישא ברכה מאת ה' נשמתן של צדיקים דכתיב והיתה נפש אדוני צרורה בצרור החיים את ה' אלהיך רוחות ונשמות שעתיד להיבראות דכתיב כי רוח מלפני יעטוף ונשמות אני עשיתי וכו'.<small><span style="color: gray;">חגיגה יב ע"ב</span></small>
<b style="color: gray;">מלבי"ם פירוש המילות</b> ישא, ואז כשיעלה בהר ה' ישא ברכה מאת ה'. שהוא הסיוע שיסייעו ה' וישפיע בו כח להוסיף שלימות שזה גדר הברכה שהיא תוספת על הטוב הנמצא, וגם ישא צדקה מאלהי ישעו שהוא מה שיאציל עליו רוח קדוש ממרום מצד הצדקה העליונה שלא תביט כלל על ההכנה ומעשה האדם. כמ''ש ידעתיך בשם וגם מצאת חן בעיני :
<b style="color: gray;">מלבי"ם ביאור המילות</b> וצדקה. צדקה שאצל ה' התבאר (ישעיה נ''ט), וההבדל ה' ואלהי התבאר בכ''מ :
<h3>{ו}</h3>
זֶ֭ה דּ֣וֹר (דרשו) [דֹּרְשָׁ֑יו] מְבַקְשֵׁ֨י פָנֶ֖יךָ יַעֲקֹ֣ב סֶֽלָה׃
<b style="color: gray;">רש"י</b> זה . שכך מעשיו , הוא דור דורשיו :
<b style="color: gray;">מצודת דוד</b> זה דור . זה הדור שהמה דורשי ה' והמה קרואים זרע יעקב הראוים לבקש פניך לעולם ולבא לבית המקדש :
<b style="color: gray;">תורה תמימה</b> תניא רבי אליעזר הגדול אומר אלמלא בא הקב"ה עם אברהם יצחק ויעקב בדין אין יכולין לעמוד מפני תוכחה שנאמר ועתה התיצבו ואשפטה אתכם לפני ה' את כל צדקות ה' אשר עשה אתכם ואת אבותיכם זה דור דורשיו מבקשי פניך יעקב סלה וכו'.<small><span style="color: gray;">ערכין יז ע"א</span></small>
<b style="color: gray;">מלבי"ם פירוש המילות</b> זה דור דורשיו, עפ''ז אומר שהגם שידמה שהוא דבר רחוק שימצא איש אשר יעלה בהר ה', וימים רבים עברו ואין עולה ומוריד ומשתף עליונים ותחתונים, בכ''ז הלא נמצא עתה דור שלם שהגיעו אל המעלה הזאת וכולם עלו בהר ה' עד שהדור ההוא שהם כולם דורשי ה' ומבקשי פניך הם יעקב, ר''ל הדור ההוא הם כולם במדרגת יעקב, שהוא אשר ראה את הסולם הזה שבו עולים אל האלהים, ובו ירדו מלאכי אל למטה, וישתתפו עליונים ותחתונים, ואז היה ה' נצב עליו ולא היו רק יחידים שהיו מרכבה לשכינה, ועתה נמצא דור דורשיו שכולם הם יעקב, וכולם עלו בסולם אל האלהים :
<h3>{ז}</h3>
שְׂא֤וּ שְׁעָרִ֨ים ׀ רָֽאשֵׁיכֶ֗ם וְֽ֭הִנָּשְׂאוּ פִּתְחֵ֣י עוֹלָ֑ם וְ֝יָב֗וֹא מֶ֣לֶךְ הַכָּבֽוֹד׃
<b style="color: gray;">רש"י</b> שאו שערים ראשיכם . בימי שלמה בנו כשבא להכניס ארון לבית קדשי הקדשים ודבקו שערים זו בזו אמר כ''ד רננות ולא נענה עד שאמר ( ד''ה ב ו' ) אל תשב פני משיחך זכרה לחסדי דוד עבדך :
<b style="color: gray;">מצודת דוד</b> שאו . אתם שערי בית המקדש הנה לכם יהיה נשיאה והרמת ראש וגדולה יתירה . והנשאו . כפל הדבר לגודל ההתנשאות : פתחי עולם . כן יקרא פתחי בית המקדש כי המשכן לא היה קבוע במקום אחד אבל בית המקדש קבוע במקומו עד עולם וכן נאמר מכון לשבתך עולמים ( מ''ב ח' ) : ויבוא מלך הכבוד . כי ה' שהוא המלך אשר בו כל הכבוד הוא יבוא בכם לבית המקדש לשמוע אל הרנה ואל התפלה מן הבאים בו :
<b style="color: gray;">תורה תמימה</b> אמר רב יהודה אמר רב בשעה שביקש שלמה להכניס ארון למקדש דבקו שערים זה לזה אמר שלמה עשרים וארבע רננות ולא נענה פתח ואמר שאו שערים ראשיכם וגו' ולא נענה כיון שאמר ה' אלהים אל תשב פני משיחך זכרה לחסדי דוד עבדך מיד נענה באותה שעה נהפכו פני שונאי דוד כשולי קדירה וידעו הכל שמחל לו הקב"ה על אותו עון וכו'.<small><span style="color: gray;">מועד קטן ט ע"א</span></small>
דאמר רב יהודה אמר רב וכו' כשבנה שלמה את בית המקדש ביקש להכניס ארון לבית קדשי הקדשים דבקו שערים זה בזה אמר שלמה עשרים וארבעה רננות ולא נענה פתח ואמר שאו שערים ראשיכם והנשאו פתחי עולם ויבא מלך הכבוד רהטו בתריה למיבלעיה אמרו מי הוא זה מלך הכבוד אמר להו ה' עזוז וגבור חזר ואמר שאו שערים ראשיכם ושאו פתחי עולם ויבא מלך הכבוד מי הוא זה מלך הכבוד ה' צבאות הוא מלך הכבוד סלה ולא נענה כיון שאמר ה' אלהים אל תשב פני משיחך זכרה לחסדי דוד עבדך מיד נענה וכו'.<small><span style="color: gray;">שבת ל ע"א</span></small>
<b style="color: gray;">מלבי"ם פירוש המילות</b> שאו, אחרי שספר כי בטלה הגזרה, וכי נמצא עתה דור קדוש עולים בסולם למעלה למעון הקדש, יחויב מזה שירדו ג''כ תחתונים למטה ושיבא מלך הכבוד לשכון כבוד בהיכלו תחת כנפי הכרובים, עפ''ז יאמר, אתם שערי המקדש שאו ראשיכם, וגם ינשאו פתחי עולם, הפתחים שדרך שם נכנסים מעולם אל עולם, היינו מעולם העליון אל עולם התחתון, ויבא מלך הכבוד, ר''ל שה' הוא מלך על הכבוד, שכל הכבוד הנמצא בבריאה הוא מלך עליה, כי הכל מאתו ומלכותו מושלת בכל כבוד. והנה ידבר בזה בשתי בחינות, בחינה אחת היא מה שינשאו פתחי עולם, שהנפעל מורה שינשאו מצד ההכרח, והוא מצד שה' הוא המושל להרוס כל סדרי הטבע לגמול ולענוש שמצד זה ייראו כולם מפניו יראת הפחד וינשאו מצד יראתו, וע''ז שואל,
<b style="color: gray;">מלבי"ם ביאור המילות</b> (ז-ט) והנשאו, שאו. הנפעל הוא על ידי אחר מכריח ושאו מעצמכם : גבור, מלחמה. עמ''ש (ישעיה ג') :
<h3>{ח}</h3>
מִ֥י זֶה֮ מֶ֤לֶךְ הַכָּ֫ב֥וֹד יְ֭הוָה עִזּ֣וּז וְגִבּ֑וֹר יְ֝הוָ֗ה גִּבּ֥וֹר מִלְחָמָֽה׃
<b style="color: gray;">מצודת דוד</b> מי זה . כאומר ואם תשאלו מי זה מלך הכבוד אשיב לכם שהוא ה' החזק הגבור גבור מלחמה מתגבר הוא על הלוחמים עם אוהביו : :
<b style="color: gray;">מצודת ציון</b> עזוז . מלשון עוז וחוזק :
<b style="color: gray;">מלבי"ם פירוש המילות</b> מי זה מלך הכבוד, אשר ינשא מצד יראתו ופחדו ? משיב מפני שה' הוא עזוז וגבור, והוא גבור מלחמה, הגבור הוא מצד כחו בעצמו, והגבור מלחמה הוא היודע טכסיסי מלחמה, ר''ל שהוא גבור מצד עצמו ברצותו להרוס כל חקי הטבע ולהכניע כולם בכחו הנסיי והפלאיי, וגם הוא גבור מלחמה לסדר כל צבאות הטבע כפי רצונו וחכמתו ללחום בצבאותיו ולנצח ולמשול ממשל רב, (כמ''ש עמ''ש ה' כגבור יצא כאיש מלחמות יעיר קנאה), ומצד זה ינשאו פתחי עולם מפניו בהכרח מפני פחדו ומוראו :
<h3>{ט}</h3>
שְׂא֤וּ שְׁעָרִ֨ים ׀ רָֽאשֵׁיכֶ֗ם וּ֭שְׂאוּ פִּתְחֵ֣י עוֹלָ֑ם וְ֝יָבֹא מֶ֣לֶךְ הַכָּבֽוֹד׃
<b style="color: gray;">רש"י</b> פתחי עולם . פתחים שקדושתן עולמית :
<b style="color: gray;">מצודת דוד</b> שאו וגו' . כפל הדבר כדרך המשוררים ויתכן שהאחד אמור על בית ראשון והאחד על בית העתיד כי בבית השני לא שרתה השכינה :
<b style="color: gray;">מלבי"ם פירוש המילות</b> שאו, עתה יאמר שראוי שישאו השערים ראשם מעצמם ושאו פתחי עולם בלא מכריח. ולא מפני פחד העונש רק מצד יראת הרוממות מצד שהוא בורא כל, שמצד זה יחוייב אליו ההכנעה הטבעיית, וע''ז שואל.
<h3>{י}</h3>
מִ֤י ה֣וּא זֶה֮ מֶ֤לֶךְ הַכָּ֫ב֥וֹד יְהוָ֥ה צְבָא֑וֹת ה֤וּא מֶ֖לֶךְ הַכָּב֣וֹד סֶֽלָה׃
<b style="color: gray;">מצודת דוד</b> ה' צבאות . המושל בצבאות מעלה ומטה : סלה . עד עולם הוא מלך הכבוד :
<b style="color: gray;">מלבי"ם פירוש המילות</b> מי הוא זה מלך הכבוד שישאו מעצמם מלפניו מצד יראת רוממתו ? ומשיב ה' צבאות, ע''י שכל צבאות הבריאה הם שלו, עי''כ הוא מלך הכבוד, אינו דומה כמלך שהכבוד אינו שלו רק ע''י המכבדים אותו, אבל אחר שכל הצבאות הם שלו א''כ כבודו עצמי לו, והוא עצמו הוא מלך הכבוד :
<h2>תהילים פרק-כה</h2>
<h3>{א}</h3>
לְדָוִ֡ד אֵלֶ֥יךָ יְ֝הוָ֗ה נַפְשִׁ֥י אֶשָּֽׂא׃
<b style="color: gray;">רש"י</b> נפשי אשא . אכוון לבי :
<b style="color: gray;">מצודת דוד</b> נפשי אשא . אמסור נפשי לך למנה :
<b style="color: gray;">מצודת ציון</b> אשא . ענין מנחה ודורון כמו וישא משאות מאת פניו ( בראשית מ''ד ) :
<b style="color: gray;">מלבי"ם פירוש המילות</b> לדוד אליך ה' נפשי אשא, פסוק זה הוא קוטב המזמור ויסודו, בו יאמר, שכמו שהמורה בחצים ישים לו אות שאליו יורה למטרה, כן שם את ה' לאות ולמטרה אל כל מבוקשיו וחפציו, בין הגשמיים בין הרוחניים, ואמר רק אליך ה' אשא נפשי, אתה עיקר מגמתי לא דבר זולתך, שכל עניני אתה הוא תכלית מבוקשי, וכל חפצי הם רק אמצעיים להגיע על ידם אל התכלית זה :
<b style="color: gray;">מלבי"ם ביאור המילות</b> אליך נפשי אשא. כמו ואליו הוא נושא את נפשו, שכל נפשו תלויה בדבר זה :
<h3>{ב}</h3>
אֱ‍ֽלֹהַ֗י בְּךָ֣ בָ֭טַחְתִּי אַל־אֵב֑וֹשָׁה אַל־יַֽעַלְצ֖וּ אֹיְבַ֣י לִֽי׃
<b style="color: gray;">מצודת דוד</b> בך בטחתי . הואיל ובטחתי בך ידעתי שלא אבוש ולא ישמחו אויבי במפלתי :
<b style="color: gray;">מלבי"ם פירוש המילות</b> אלהי, (בענין צרכיו הגשמיים) הנה בכל עניני בך בטחתי, ולכן אבקש אל אבושה, כאילו אין תכלית בקשתו השגת הצרכים רק השגת הבטחון בל יתבייש על בטחונו בה' עת יהיה לו מקור אכזב, ובעבור תכלית זה אני מבקש אל יעלצו אויבי לי שבזה יגיע חילול ה' :
<b style="color: gray;">מלבי"ם ביאור המילות</b> יעלצו. התבאר למעלה (ט' ג') שפעל עלץ בא לרוב על שמחה הרוחנית או הפך שמחה זאת, ששמחת האויבים הוא על שבטחונו בה' כוזב :
<h3>{ג}</h3>
גַּ֣ם כָּל־קֹ֭וֶיךָ לֹ֣א יֵבֹ֑שׁוּ יֵ֝בֹ֗שׁוּ הַבּוֹגְדִ֥ים רֵיקָֽם׃
<b style="color: gray;">רש"י</b> הבוגדים ריקם . הגזלנים החמסנים המושיבים את העניים ריקם מנכסיהם כמו ( לעיל ז' ) ואחלצה צוררי ריקם :
<b style="color: gray;">מצודת דוד</b> גם . אז גם כל המקוים לך לא יבושו מן המלעיגים כי יראו כי יש תקוה . הבוגדים . אבל הבוגדים בריעיהם חנם הם יבושו :
<b style="color: gray;">מצודת ציון</b> ריקם . בחנם וכן ואחלצה צוררי ריקם ( לעיל ז' ) :
<b style="color: gray;">מלבי"ם פירוש המילות</b> גם, בזה יסובב שגם כל קויך לא יבושו, משא''כ אם לא יתמלא בטחוני, וכן עי''כ יבושו הבוגדים ריקם, לפ''ז אין התכלית אצלי השגת דבר המובטח רק קיום הבטחון עצמו שיתגדל כבוד השם :
<h3>{ד}</h3>
דְּרָכֶ֣יךָ יְ֭הוָה הוֹדִיעֵ֑נִי אֹ֖רְחוֹתֶ֣יךָ לַמְּדֵֽנִי׃
<b style="color: gray;">מלבי"ם פירוש המילות</b> דרכיך, (בענין צרכיו הנפשיים) אבקש לדעת דרכיך, שדרך הוא הקבוע לרבים, הדרך הגדול, והארחות הם המסתעפים מן דרך הגדול אל הצדדים, הדרכים הגדולים די בהודעה והארחות הפרטיים צריכים לימוד, כי הם רבים ואינם ניכרים כ''כ, ובנמשל דרכיך הודיעני הם הדרכים הכוללים שבהם תנהיג את עולמך כגון הרחמים והחנינה ארך אפים ורב חסד, תודיעני למען אתנהג בהם, כמ''ש והלכת בדרכיו מה הוא רחום וכו', וארחותיך למדני הם הפרטים המתפרדים מדרך הגדול, שיתנהג ה' בעתים פרטים ובמקומות פרטים ובאנשים יחידים, וכן לדעת איך יתנהג האדם בעתים ובענינים פרטיים שילוז לפעמים מדרך הכולל, כמו להתאכזר נגד רשעים ולהתגאות ולעוז כנגדם וכדומה שזה צריך לימוד :
<b style="color: gray;">מלבי"ם ביאור המילות</b> דרכיך, ארחותיך. התבאר בכ''מ שהדרך הוא הגדול והארח הוא קטן ממנו ההולך מן העיר אל הכפרים (עי' לעיל י''ט ו', כ''ז י''א, קי''ט ט', שם י''ד) :
<h3>{ה}</h3>
הַדְרִ֘יכֵ֤נִי בַאֲמִתֶּ֨ךָ ׀ וְֽלַמְּדֵ֗נִי כִּֽי־אַ֭תָּה אֱלֹהֵ֣י יִשְׁעִ֑י אוֹתְךָ֥ קִ֝וִּ֗יתִי כָּל־הַיּֽוֹם׃
<b style="color: gray;">רש"י</b> הדריכני . אדריצימו''י בלעז : אותך קויתי כל היום . הוא העה''ז שהוא יום לאומות ולילה לישראל :
<b style="color: gray;">מצודת דוד</b> הדריכני . רוצה לומר למדני לדעת אמיתת דרכך לפי שאתה מושיעי ואליך אקוה לזה למדני דרכך ואלך בה ואהיה ראוי לתשועה :
<b style="color: gray;">מצודת ציון</b> הדריכני . מלשון דרך :
<b style="color: gray;">מלבי"ם פירוש המילות</b> הדריכני, אחר שבקש שיודיעהו ההנהגה במדות בקש שיודיעהו האמתיות הנעלמים משכל האדם ולא יושגו אלא בנבואה מסוד ה' ליראיו, והאמתיות האלה יתחלקו למעשיי ועיוני, כמו השגת עניני האלהות ודרכיו בשכל העיוני, וידיעת התורה חקיה ומצותיה בשכל המעשי, על המעשי אמר הדריכני באמתך, ועל העיוני אמר ולמדני, ובאר טעם בקשתו כי אתה אלהי ישעי המושיעי בכל צרכי הגופנים והנפשיים, וגם בזה אומר שאינו מכוון בזה תועלת עצמו, להשיג עי''כ איזה כבוד וכדומה, רק אותך קויתי כל היום שאתה תכלית תקותי, וכל יתר הדברים שאבקש הוא רק שיהיו אמצעים להשיג אותך ולעבדך שהוא תכלית תקותי, כמ''ש אליך ה' נפשי אשא :
<h3>{ו}</h3>
זְכֹר־רַחֲמֶ֣יךָ יְ֭הוָה וַחֲסָדֶ֑יךָ כִּ֖י מֵעוֹלָ֣ם הֵֽמָּה׃
<b style="color: gray;">רש"י</b> כי מעולם המה . מימות אדם הראשון שאמרת לו ביום אכלך ממנו מות תמות ( בראשית ב' ) ונתת לו יום משלך שהוא אלף שנים :
<b style="color: gray;">מצודת דוד</b> המה . חסדיך ורחמיך :
<b style="color: gray;">מלבי"ם פירוש המילות</b> זכור, בא בטענה כי בתחלת יצירת האדם השגיח עליו בתכלית הרחמים והחסד מבלי שהיה ראוי אליו כי הנעדר לא עבד את ה' עדיין, וכל הטוב שהשפיע ה' על האדם בראשית יצירתו היה חסד חנם מבלי קדימת מפעל ומעשה מהנוצר, וא''כ ראוי שתתמיד חסדך זה בלי הפסק אף שאיני ראוי לזה עפ''י מעשי, ואמר רחמיך נגד מה שהשלימו בכל איברי גופו בתכלית הרחמים בכל אבר ואבר, וחסדיך נגד כחות השכל והבינה שהוא מצד החסד למען ישיג גדולתו, וזה מגביל נגד שני הבקשות שבקש על עניני הגוף ועל עניני הנפש, וכל אלה מעולם המה ר''ל מעת היצירה :
<h3>{ז}</h3>
חַטֹּ֤אות נְעוּרַ֨י ׀ וּפְשָׁעַ֗י אַל־תִּ֫זְכֹּ֥ר כְּחַסְדְּךָ֥ זְכָר־לִי־אַ֑תָּה לְמַ֖עַן טוּבְךָ֣ יְהוָֽה׃
<b style="color: gray;">רש"י</b> כחסדך זכר לי . הראוי לחסדך זכור לי אלו מעשים טובים שבידי :
<b style="color: gray;">מצודת דוד</b> כחסדך וגו' . אתה ה' כפי מדת חסדך זכור ר''ל זכור מעשי הטובים המביאים מדת החסד : למען טובך . עשה למען מדת טובך :
<b style="color: gray;">מלבי"ם פירוש המילות</b> חטאת, אולם אבקש בעת תזכר חסדיך ורחמיך שעשית לי לא תזכר כנגד זה חטאת נעורי ופשעי שאני הייתי כפוי טובה וחטאתי, שאז יגדל החטא לפי ערך החסד ויתחייב שע''י חטאתי יפסקו ממני החסד והרחמים, ושיעור הכתוב כחסדך (אשר) תזכר לי אתה (ר''ל חסד שעשית אתה) אל תזכר חטאת נעורי ופשעי שחטאתי אני, להעריך זה כנגד זה, למען טובך ה' וראוי שאת הטוב תזכור ולא את הרע :
<b style="color: gray;">מלבי"ם ביאור המילות</b> חטאות נעורי ופשעי, החטאת הוא מצד תאות הגוף ומגביל נגד רחמך בהשלמת הגוף, והפשע הוא המרד, שהוא בכחות השכל והבינה, ומגביל נגד חסדך, ומלת אתה. רצונו לומר שלא כאשר תזכור מה שעשית אתה תזכור מה שעשיתי אני :
<h3>{ח}</h3>
טוֹב־וְיָשָׁ֥ר יְהוָ֑ה עַל־כֵּ֤ן יוֹרֶ֖ה חַטָּאִ֣ים בַּדָּֽרֶךְ׃
<b style="color: gray;">רש"י</b> טוב וישר ה' . וחפץ להצדיק בריותיו : על כן יורה חטאים בדרך . תשובה , ד''א יורה חטאים הרוצחים שנאמר תכין לך הדרך וגו' ( דברים י''ט ) מקלט מקלט היה כתוב על פרשת דרכים כו' כדאיתא במכות :
<b style="color: gray;">מצודת דוד</b> טוב וישר ה' . ורוצה הוא להטיב לכל ע''כ מלמד הוא את החוטאים ומזהירם ללכת בדרך הנכון :
<b style="color: gray;">מצודת ציון</b> יורה . ילמד :
<b style="color: gray;">תורה תמימה</b> רב חמא בר חנינא פתח לה פתחא להאי פרשתא מהכא טוב וישר ה' על כן יורה חטאים בדרך אם לחטאים יורה ק"ו לצדיקים וכו'.<small><span style="color: gray;">מכות י ע"ב</span></small>
<b style="color: gray;">מלבי"ם פירוש המילות</b> טוב וישר ה', הנה מצד שהוא טוב יורה חטאים בדרך, שהם החוטאים מצד השגגה יראם הדרך, ומצד שהוא ישר :
<b style="color: gray;">מלבי"ם ביאור המילות</b> (ח-ט) יורה, ידרך, ילמד. ההוראה והלימוד הוא אל הבלתי יודעים, וההדרכה הוא להבלתי יכולים, והלימוד גדול מן ההוראה כמ''ש באילת השחר (כלל תע''א), וחטאים. הם מצד השגגה ומצטרף עם קולע אל השערה ולא יחטיא, שלא יכונו הדרך הנכון ויורם הדרך, (עי' אילת השחר כלל שס''ג) :
<h3>{ט}</h3>
יַדְרֵ֣ךְ עֲ֭נָוִים בַּמִּשְׁפָּ֑ט וִֽילַמֵּ֖ד עֲנָוִ֣ים דַּרְכּֽוֹ׃
<b style="color: gray;">מצודת דוד</b> ידרך . מדריך את הענוים לאחוז בדרכיהם במשפט הראשון ולא יסורו ממנה ומלמדם עוד לאחוז בדרכי ה' וכמ''ש רז''ל מה הוא רחום וגו' :
<b style="color: gray;">מצודת ציון</b> ידרך . מלשון דרך :
<b style="color: gray;">מלבי"ם פירוש המילות</b> ידרך ענוים, אלה שיודעים הדרך רק שיש מניעות שמעכב בעדם לעשות את הראוי כמו בקשת הצרכים ושאר סיבות יסייע אותם שילכו בדרך משפט, היינו בדרך הראוי, גם ילמד ענוים דרכו המיוחד מסוד ה' ליראיו :
<h3>{י}</h3>
כָּל־אָרְח֣וֹת יְ֭הוָה חֶ֣סֶד וֶאֱמֶ֑ת לְנֹצְרֵ֥י בְ֝רִית֗וֹ וְעֵדֹתָֽיו׃
<b style="color: gray;">מצודת דוד</b> לנוצרי . לשלם חסדי לשומרי בריתו ועדותיו :
<b style="color: gray;">מלבי"ם פירוש המילות</b> כל ארחות, והגם שתמצא לפעמים שה' אינו הולך בהנהגתו בדרך הזה הכולל, רק הולך בארח פרטי נפרד מדרך הכולל, כמו שיש צדיק ורע לו רשע וטוב לו, הנה גם הארחות הם חסד ואמת, שלפעמים הם מצד החסד כמו שרעות הצדיקים בא לכפר עון קל שעשו ולהגדיל שכרם בעוה''ב ולפעמים הוא מצד האמת ומה''ד להאריך אף לרשע עד שיתמלא סאתו ולהאבידו בעוה''ב, וכ''ז ידוע לנוצרי בריתו ועדותיו, הם יודעים שהארחות האלה הם חסד ואמת :
<b style="color: gray;">מלבי"ם ביאור המילות</b> ארחות. הם היוצאים מדרך הגדול אל הכפרים, כנ''ל ד' :
<h3>{יא}</h3>
לְמַֽעַן־שִׁמְךָ֥ יְהוָ֑ה וְֽסָלַחְתָּ֥ לַ֝עֲוֹנִ֗י כִּ֣י רַב־הֽוּא׃
<b style="color: gray;">רש"י</b> למען שמך . הרב סלח לעוני : כי רב הוא . כי נאה לרב לסלוח עון רב :
<b style="color: gray;">מצודת דוד</b> למען שמך ה' . המורה על הרחמים : כי רב הוא . אף שעוני גדול ורב :
<b style="color: gray;">מלבי"ם פירוש המילות</b> למען, (חוזר אל התפלה), נגד מה שבקש חטאת נעורי ופשעי אל תזכור, מוסיף לבקש, למען שמך ה' כי רב הוא וסלחת לעוני, שתסלח העון לגמרי, ולא לבד הפשע כי גם העון שחמור ממנו, וזה תעשה למען שמך שאתה מלא רחמים וסולח לעונות :
<b style="color: gray;">מלבי"ם ביאור המילות</b> לעוני. הוא אשר נעשה על ידי עוות השכל והוא גדול מחטא ופשע, והסליחה גדול מכל הלשונות המורים על נשיאות חטא כמ''ש בס' התו''ה (ויקרא סי' רע''ז), וזה תעשה למען שמך כי רב הוא :
<h3>{יב}</h3>
מִי־זֶ֣ה הָ֭אִישׁ יְרֵ֣א יְהוָ֑ה י֝וֹרֶ֗נּוּ בְּדֶ֣רֶךְ יִבְחָֽר׃
<b style="color: gray;">רש"י</b> מי זה האיש ירא ה' . הקב''ה יורנו בדרך שהוא יבחר הוא דרך הטוב :
<b style="color: gray;">מצודת דוד</b> מי זה . מי שירא מה' ובוחר בטוב אז ה' מלמדו ללכת בדרך שבחר וכמ''ש רז''ל הבא לטהר מסייעין לו :
<b style="color: gray;">מלבי"ם פירוש המילות</b> מי זה, אחר שהשלים תפלתו שיחונהו ה' בין בצרכיו הגשמיים בין בנפשיים, אומר שליראי ה' האמתיים יש עוד דרך אחר מעולה מן הדרך הזה שהתפללתי עליו עד הנה, והוא שהם ימאסו עניני עולם הזה לגמרי ולא יבקשו רק אושר הנפש הרוחני, וז''ש מי זה האיש אשר הוא ירא ה' באמת, ה' יורהו דרך אחר אשר יבחר, והוא כי.
<h3>{יג}</h3>
נַ֭פְשׁוֹ בְּט֣וֹב תָּלִ֑ין וְ֝זַרְע֗וֹ יִ֣ירַשׁ אָֽרֶץ׃
<b style="color: gray;">רש"י</b> נפשו בטוב תלין . כשילין בקבר תלין בטובה נפשו :
<b style="color: gray;">מצודת דוד</b> תלין . כשימות וישכב בקבר תנוח נפשו בטוב ובזכותו יצליח זרעו ויירשו ארץ :
<b style="color: gray;">מלבי"ם פירוש המילות</b> נפשו בטוב תלין עקר השתדלותו יהיה על אושר נפשו האלהית שהיא תלין בטוב ושכר עוה''ב, ולא ירצה מן העוה''ז רק קיום המין שזרעו יירש ארץ, שבניו הם יצלחו בזכותו והוא די לו בקב חרובין מע''ש לע''ש :
<b style="color: gray;">מלבי"ם ביאור המילות</b> נפשו. בא על הנפש הנצחיית, (כנ''ל ג' ג', ט''ז ט' י''ט ח', כ''ד ד', ובכל מקום) :
<h3>{יד}</h3>
ס֣וֹד יְ֭הוָה לִירֵאָ֑יו וּ֝בְרִית֗וֹ לְהוֹדִיעָֽם׃
<b style="color: gray;">מצודת דוד</b> ליראיו . מגלה ליראיו : ובריתו . התורה הנתונה בברית יגלה להם להודיעם :
<b style="color: gray;">תורה תמימה</b> אמר רב יהודה אמר רב כל קללות שקילל דוד את יואב נתקיימו בזרעו של דוד אל יכרת מבית יואב זב ומצורע ומחזיק בפלך ונופל בחרב וחסר לחם זב מרחבעם דכתיב והמלך רחבעם התאמץ לעלות במרכבה לנוס ירושלים וכתיב וכל המרכב אשר ירכב עליו הזב יטמא מצורע מעוזיהו דכתיב ובחזקתו גבה לבו עד להשחית וימעל בה' אלהיו ויבא אל היכל ה' להקטיר על מזבח הקטרת וכתיב והצרעת זרחה במצחו מחזיק בפלך מאסא דכתיב רק לעת זקנתו חלה את רגליו ואמר רב יהודה אמר רב שאחזו פודגרא א"ל מר זוטרא בריה דרב נחמן לרב נחמן היכי דמי א"ל כמחט בבשר החי מנא ידע אי בעית אימא מיחש הוה חייש ביה ואיבעית אימא מרביה הוה גמיר לה ואיבעית אימא סוד ה' ליראיו ובריתו להודיעם וכו'.<small><span style="color: gray;">סנהדרין מח ע"ב</span></small>
סודרא סוד ה' ליראיו וכו'.<small><span style="color: gray;">שבת עז ע"ב</span></small>
א"ר יצחק בר (רב) יוסף א"ר יוחנן כל אחד ואחד בעצמו שיער והאיכא בן עזאי דלא נסיב איבעית אימא נסיב ופירש הוה ואיבעית אימא מרביה שמיע ליה ואיבעית אימא סוד ה' ליראיו וכו'.<small><span style="color: gray;">סוטה ד ע"ב</span></small>
אמר רב משרשיא דואג ואחיתופל לא [הוו] סברי שמעתא מתקיף לה מר זוטרא מאן דכתיב ביה איה סופר איה שוקל איה סופר את המגדלים ואת אמרת לא הוו סברי שמעתא אלא דלא הוה סלקא להו שמעתא אליבא דהלכתא דכתיב סוד ה' ליראיו וכו'.<small><span style="color: gray;">סנהדרין קו ע"ב</span></small>
דתניא מעשה בר' יוסי בן דורמסקית שהלך להקביל פני ר' אלעזר בלוד אמר לו מה חידוש היה בבהמ"ד היום א"ל נמנו וגמרו עמון ומואב מעשרין מעשר עני בשביעית אמר לו יוסי פשוט ידיך וקבל עיניך פשט ידיו וקבל עיניו בכה ר' אלעזר ואמר סוד ה' ליראיו ובריתו להודיעם אמר לו לך אמור להם אל תחושו למניינכם כך מקובלני מרבן יוחנן בן זכאי ששמע מרבו ורבו מרבו הלכתא למשה מסיני עמון ומואב מעשרין מעשר עני בשביעית מה טעם הרבה כרכים כבשו עולי מצרים ולא כבשום עולי בבל מפני שקדושה ראשונה קדשה לשעתה ולא קדשה לעתיד לבא והניחום כדי שיסמכו עליהן עניים בשביעית תנא לאחר שנתיישבה דעתו אמר יהי רצון שיחזרו עיני יוסי למקומן וחזרו וכו'.<small><span style="color: gray;">חגיגה ג ע"ב</span></small>
עולא אקלע לפומבדיתא אייתו לקמיה דמא ולא חזא אמר ומה רבי אלעזר דמרא דארעא דישראל הוה כי מקלע לאתרא דר' יהודה לא חזי דמא אנא אחזי ואמאי קרו ליה מרא דארעא דישראל דההיא אתתא דאייתא דמא לקמיה דרבי אלעזר הוה יתיב רבי אמי קמיה ארחיה אמר לה האי דם חימוד הוא בתר דנפקה אטפל לה רבי אמי א"ל בעלי היה בדרך וחמדתיו קרי עליה סוד ה' ליראיו וכו'.<small><span style="color: gray;">נדה כ ע"ב</span></small>
ת"ר חמשה נבראו מעין דוגמא של מעלה וכולן לקו בהן שמשון בכחו שאול בצוארו אבשלום בשערו צדקיה בעיניו אסא ברגליו וכו' אסא ברגליו דכתיב רק לעת זקנתו חלה את רגליו ואמר רב יהודה אמר רב שאחזתו פדגרא א"ל מר זוטרא בריה דרב נחמן לרב נחמן היכי דמי פדגרא א"ל כמחט בבשר החי מנא ידע איכא דאמרי מיחש הוה חש ביה ואיכא דאמרי מרביה שמע ליה ואיכא דאמרי סוד ה' ליראיו ובריתו להודיעם וכו'.<small><span style="color: gray;">סוטה י ע"א</span></small>
<b style="color: gray;">מלבי"ם פירוש המילות</b> סוד, מפרש נגד מ''ש נפשו בטוב תלין אומר שענין זה של נצחיית הנפש ועדונה לעוה''ב הוא סוד ה' ליראיו, שהם יודעים סוד הנפש וענינה ושיפה קורת רוח אחת בעוה''ב מכל חיי העוה''ז, ונגד מ''ש וזרעו יירש ארץ, מפרש ובריתו להודיעם שע''ז יודיע ה' ליראיו בריתו, כמו שכרת ברית עם האבות שיירשו בניו את הארץ, ועם דוד שלא תופסק המלכות מזרעו :
<h3>{טו}</h3>
עֵינַ֣י תָּ֭מִיד אֶל־יְהוָ֑ה כִּ֤י הֽוּא־יוֹצִ֖יא מֵרֶ֣שֶׁת רַגְלָֽי׃
<b style="color: gray;">מצודת דוד</b> כי הוא וגו' . ולזה עיני אליו לבטוח בו כי יש תקוה :
<b style="color: gray;">מלבי"ם פירוש המילות</b> עיני, ולכן גם אני בחרתי בדרך זה ועזבתי כל עניני העוה''ז, רק עיני נשואות תמיד אל ה' אל העולם העליון הרוחני, והגם שאדע שע''י שעיני נשואות למעלה אוכל ליפול בקל ברשת אשר פרשו לרגלי, בכ''ז לא אפסק מן הדביקות להסתכל בארץ, כי ידעתי כי אף שיבואו רגלי תוך הרשת הוא יוציא מרשת רגלי :
<h3>{טז}</h3>
פְּנֵה־אֵלַ֥י וְחָנֵּ֑נִי כִּֽי־יָחִ֖יד וְעָנִ֣י אָֽנִי׃
<b style="color: gray;">רש"י</b> כי יחיד ועני אני . ועון רבים תלוי בי ולנגדן אני יחיד לפיכך פנה אלי וחנני כי תפלתי צריכה לתשועת כל ישראל :
<b style="color: gray;">מצודת דוד</b> כי יחיד . רצה לומר אין לי אוהב וריע כי כולם קמו עלי :
<b style="color: gray;">מצודת ציון</b> ועני . רצה לומר מוכנע :
<b style="color: gray;">מלבי"ם פירוש המילות</b> פנה אלי, בהיותו מצייר א''ע במעמד הפרישות והדביקות, יצייר א''ע שהוא נבדל מכל העולם בין משכניו וריעיו וב''ב בין מעשרו וקנינו, ומבקש פנה אלי וחנני כי יחיד ועני אני, כי אין לי מאומה בזה העולם :
<h3>{יז}</h3>
צָר֣וֹת לְבָבִ֣י הִרְחִ֑יבוּ מִ֝מְּצֽוּקוֹתַ֗י הוֹצִיאֵֽנִי׃
<b style="color: gray;">מצודת דוד</b> צרות לבבי . הצרות אשר בלבבי המה מתרחבים והולכים לזה אשאל הוציאני ממצוקותי :
<b style="color: gray;">מצודת ציון</b> ממצוקותי . מלשון צוקה וצרה :
<b style="color: gray;">מלבי"ם פירוש המילות</b> צרות לבבי, גם על הצרות שיגיעוני בעולם איני משים לב, בהפך הם הרחיבו לי ואני שמח עליהם, לבד זאת אבקש ממצוקותי הוציאני, שהמצוקה היא צוקת הנפש הפנימית, מזה תוציאני כי היא תשבית אותי מעבודת ה', אבל על הצרה החיצונית, איני משים לב כי אני מהביל עניני העוה''ז לגמרי :
<b style="color: gray;">מלבי"ם ביאור המילות</b> צרות, ממצוקותי. כבר התבאר (ישעיה ח' כ''ב ובכ''מ) שצרה היא הצרה החיצונית, וצוקה היא צוקת הנפש הפנימית, ויש צרה בלא צוקה אם מקבל היסורים בשמחה, ויש צוקה בלא צרה, מי שלבו אינו שמח מכל עמלו. והרחיבו. פעל יוצא הצרות הרחיבו לי, או רצונו לומר שהרחיבו את לבבי :
<h3>{יח}</h3>
רְאֵ֣ה עָ֭נְיִי וַעֲמָלִ֑י וְ֝שָׂ֗א לְכָל־חַטֹּאותָֽי׃
<b style="color: gray;">רש"י</b> ראה עניי ועמלי . ועל ידיהם שא לכל חטאתי :
<b style="color: gray;">מצודת ציון</b> ושא . ענין מחילה וסליחה :
<b style="color: gray;">מלבי"ם פירוש המילות</b> ראה, כי העוני והעמל שיגיע לי בעולם יהיה לי לכפרת עון וע''ז בקש ראה עניי ושא לכל חטאתי, זאת שנית אבקש. (יט-כ) ראה אויבי כי רבו, שמרה נפשי והצלני לבל יחטיאו את נפשי, וזאת שנית בל אבוש כי חסיתי בך ויהיה מזה חילול השם, כמ''ש בתחלה בך בטחתי אל אבושה :
<h3>{יט}</h3>
רְאֵֽה־אוֹיְבַ֥י כִּי־רָ֑בּוּ וְשִׂנְאַ֖ת חָמָ֣ס שְׂנֵאֽוּנִי׃
<b style="color: gray;">רש"י</b> ושנאת חמס . שלא כדין :
<b style="color: gray;">מצודת דוד</b> ושנאת חמס . ר''ל שונאים אותי כאלו הייתי איש חמס :
<b style="color: gray;">מצודת ציון</b> רבו . גדלו :
<h3>{כ}</h3>
שָׁמְרָ֣ה נַ֭פְשִׁי וְהַצִּילֵ֑נִי אַל־אֵ֝ב֗וֹשׁ כִּֽי־חָסִ֥יתִי בָֽךְ׃
<h3>{כא}</h3>
תֹּם־וָיֹ֥שֶׁר יִצְּר֑וּנִי כִּ֝֗י קִוִּיתִֽיךָ׃
<b style="color: gray;">רש"י</b> יצרוני . ישמרוני :
<b style="color: gray;">מצודת דוד</b> תום וישר . מעשה התום והיושר שעשיתי המה ילמדו עלי זכות להיות נשמר : כי קויתיך . הואיל ואקוה לך א''כ מהראוי שאהיה נשמר בצרוף זכות מעשה התום והיושר :
<b style="color: gray;">מלבי"ם פירוש המילות</b> תם, אולם אבקש שלא ע''י מלחמה ורב חיל תצרני מן האויבים, רק התם והיושר המה יצרוני ע''י שקויתיך, שתומי וישרי ישמרו אותי :
<h3>{כב}</h3>
פְּדֵ֣ה אֱ֭לֹהִים אֶת־יִשְׂרָאֵ֑ל מִ֝כֹּ֗ל צָֽרוֹתָיו׃
<b style="color: gray;">מצודת דוד</b> פדה וגו' . כאומר לא על עצמי בלבד אני מתפלל כי אם על כלל ישראל :
<b style="color: gray;">מלבי"ם פירוש המילות</b> פדה, לעומת מה שאמר שהוא מהביל עניני העוה''ז ואינו משים לב להתפלל על צרותיו כי הצרות הרחיבו את לבבו, אומר בכ''ז בעבור הכלל אני מבקש פדה אלהים את ישראל מכל צרותיו, כי לא כל בני אדם הם במדרגה זו להתיאש מכל עניני העולם ולבל ירגישו בצרות ועוני :
<h2>תהילים פרק-כו</h2>
<h3>{א}</h3>
לְדָוִ֨ד ׀ שָׁפְטֵ֤נִי יְהוָ֗ה כִּֽי־אֲ֭נִי בְּתֻמִּ֣י הָלַ֑כְתִּי וּבַיהוָ֥ה בָּ֝טַ֗חְתִּי לֹ֣א אֶמְעָֽד׃
<b style="color: gray;">רש"י</b> שפטני ה' . ובמקום אחר הוא אומר אל תבא במשפט וגו' ( לקמן קמ''ג ) אמר דוד כשאתה דן את הרשעים שפטני כי לפי הרשעים אני צדיק וכשאתה דן את הצדיקים אל תביאני במשפט :
<b style="color: gray;">מצודת דוד</b> שפטני . לקחת משפטי משונאי : לא אמעד . לזה מהראוי שלא אמעד :
<b style="color: gray;">מצודת ציון</b> אמעד . ענין החלקה והשמטה ממקום :
<b style="color: gray;">מלבי"ם פירוש המילות</b> לדוד, בתפלה זו יזכיר כי אינו מכת הצבועים המלאים רע בסתר וחונפים בגלוי, עושים מעשה זמרי ומבקשים שכר כפנחס, כי לבבו נאמן לאלהיו ומעשיו אין בם דופי, הוא נקי בין במעשה בין במחשבה, ולכן מבקש שלא יקרהו מקרה החנפים בין באושר הנפשי בין בהצלחת החיים העולמיים. שפטני ה', ר''ל אתה תחוה מה משפטי ועניני, ואתה יודע שאני צדיק, בין במעשה כי אני בתומי הלכתי, ובין במצפון ואמונת הלב כי בה' בטחתי בטחון חזק שלא אמעד ממנו בשום פעם :
<h3>{ב}</h3>
בְּחָנֵ֣נִי יְהוָ֣ה וְנַסֵּ֑נִי (צרופה) [צָרְפָ֖ה] כִלְיוֹתַ֣י וְלִבִּֽי׃
<b style="color: gray;">מצודת דוד</b> בחנני . לדעת מחשבותי :
<b style="color: gray;">תורה תמימה</b> אמר רב יהודה אמר רב לעולם אל יביא אדם עצמו לידי נסיון שהרי דוד מלך ישראל הביא עצמו לידי נסיון ונכשל אמר לפניו רבש"ע מפני מה אומרים אלהי אברהם אלהי יצחק ואלהי יעקב ואין אומרים אלהי דוד אמר אינהו מינסו לי ואת לא מינסית לי אמר לפניו רבש"ע בחנני ונסני שנאמר בחנני ה' ונסני וגו' אמר מינסנא לך ועבידנא מילתא בהדך דלדידהו לא הודעתינהו ואילו אנא קא מודענא לך דמנסינא לך בדבר ערוה מיד ויהי לעת הערב ויקם דוד מעל משכבו וגו'<small><span style="color: gray;">סנהדרין קז ע"א</span></small>
<b style="color: gray;">מלבי"ם פירוש המילות</b> בחנני, נגד הפעולות שהם בתמימות אומר, בחנני ה' ונסני, כי המעשים שלא יהיו תמימים, רצוני אשר לא יעשם מצד הטוב עצמו רק בעבור פניות חיצוניות מהגאוה והחונף וכדומה לא יעמוד בם בעת הנסיון, שאם ימצא תועלת בהנחת המעשים ההם יעזבם, לא כן המעשים הנעשים בתמימות כמ''ש כי אני בתומי הלכתי, הם כסף צרוף ולא ימצא בהם סיג בעת בכור יבחנו, ונגד מ''ש בה' בטחתי שהוא בטחון הלב אמר צרפה כליותי ולבי :
<b style="color: gray;">מלבי"ם ביאור המילות</b> בחנני, ונסני. הנסיון הוא גדול מן הבחינה, הבוחן הכסף הוא לדעת אם יש בו סיגים, והמנסה הוא ינסה אם יוכל למצוא בו כח המשיכה או אחת מכחות נעלמות אשר ינסה אם ימצאו במתכות הזה, ככל הנסיון שיעשו בעלי הכמיאה, וכן הבחינה הוא אם נמצאו באדם השלמות הראויה להמצא בו מצד טבעו, והנסיון הוא לדעת אם יוכל להתעלות אל ענינים נשגבים מטבע האדם כמו נסיון העקדה וכדומה, לכן הוסיף ונסני ועמ''ש לקמן (צ''ה ט'). צרפה. הוא אחר הבחינה (כנ''ל י''ז ג') :
<h3>{ג}</h3>
כִּֽי־חַ֭סְדְּךָ לְנֶ֣גֶד עֵינָ֑י וְ֝הִתְהַלַּ֗כְתִּי בַּאֲמִתֶּֽךָ׃
<b style="color: gray;">מצודת דוד</b> לנגד עיני . להתבונן בהם ולזה אהלך באמתך :
<b style="color: gray;">מלבי"ם פירוש המילות</b> כי מבאר האמצעיים שעל ידם היה תמים במעשיו, {{{א}}} כי חסדך לנגד עיני שהיה משים תמיד לנגד עיניו החסדים שעשה ה' עמו ועי''ז עבד אותו מצד הכרת הטובה ומצד שהוא נתלה ממנו להשיג חסדיו תמיד, {{{ב}}} והתהלכתי באמתך, ע''י שהכיר האמתיות מגדולת ה' ורוממתו שזה מדרגה יותר גדולה שעבד אותו מצד יראת הרוממות :
<h3>{ד}</h3>
לֹא־יָ֭שַׁבְתִּי עִם־מְתֵי־שָׁ֑וְא וְעִ֥ם נַ֝עֲלָמִ֗ים לֹ֣א אָבֽוֹא׃
<b style="color: gray;">רש"י</b> ועם נעלמים . הנכנסין בסתר לעשות במחשך מעשיהם : לא אבוא . איני רגיל לבוא וליכנס במקהלם :
<b style="color: gray;">מצודת דוד</b> לא ישבתי . שלא אלמד ממעשיהם : ועם נעלמים . העושים עבירות במקום נעלם ונסתר :
<b style="color: gray;">מצודת ציון</b> מתי . אנשי כמו מתי מספר ( בראשית ל''ד ) :
<b style="color: gray;">מלבי"ם פירוש המילות</b> לא, גם הסיר מעל פניו הדברים המונעים מן השלימות, שלא ישבתי עם מתי שוא שהם מסיתים ומדיחים בני אדם מעבודת ה' ע''י טענות של מינות, וגם עם נעלמים שהם אנשים הדבוקים בתאות עוה''ז והנאת העולם, לא אבא לבל אלמד ממעשיהם :
<b style="color: gray;">מלבי"ם ביאור המילות</b> נעלמים. נגזר משם עולם, השטופים בתאות העולם, ולפרושי נמצא ממנו הפעל, עלימו יתעלם שלג (איוב ו') :
<h3>{ה}</h3>
שָׂ֭נֵאתִי קְהַ֣ל מְרֵעִ֑ים וְעִם־רְ֝שָׁעִ֗ים לֹ֣א אֵשֵֽׁב׃
<b style="color: gray;">מלבי"ם פירוש המילות</b> שנאתי, ודבר זה נעשה טבע בנפשי עד ששנאתי את המרעים, וגם שנאתי קהל מרעים, אף שיסכימו על עשות רעות קהל גדול ועם רב שנאתי אותם, עד שבטחתי שעם רשעים לא אשב לעולם גם בעתיד, כי ישיבה עם רשעים הוא נגד טבעי :
<h3>{ו}</h3>
אֶרְחַ֣ץ בְּנִקָּי֣וֹן כַּפָּ֑י וַאֲסֹבְבָ֖ה אֶת־מִזְבַּחֲךָ֣ יְהוָֽה׃
<b style="color: gray;">רש"י</b> בנקיון . שאין גזל במצות שאני מקיים לולב הגזול פסול :
<b style="color: gray;">מצודת דוד</b> ארחץ . ר''ל בתחלה אנקה כפי מלכלוך עון ואחר זה אסובב מזבחך להקריב בה לה' כי לולא הנקיון אין הקרבן מקובל ברצון :
<b style="color: gray;">תורה תמימה</b> א"ר חייא בר אבא א"ר יוחנן כל הנפנה ונוטל ידיו ומניח תפילין וקורא ק"ש ומתפלל מעלה עליו הכתוב כאלו בנה מזבח והקריב עליו קרבן דכתיב ארחץ בנקיון כפי ואסובבה את מזבחך ה' וכו'.<small><span style="color: gray;">ברכות טו ע"א</span></small>
<b style="color: gray;">מלבי"ם פירוש המילות</b> ארחץ, איני רוחץ את כפי במים כמו שרוחצים הידים מן הכיור בעת שצריך לעלות אל המזבח, רק בנקיון ארחץ כפי, במה שאני נקי מכל חטא ושמץ וע''י רחיצת הנפש, זה הוא הרחיצה שלי, ולא אעלה על המזבח להקריב חטאות ואשמות רק ואסובבה את מזבחך, כדי :
<h3>{ז}</h3>
לַ֭שְׁמִעַ בְּק֣וֹל תּוֹדָ֑ה וּ֝לְסַפֵּ֗ר כָּל־נִפְלְאוֹתֶֽיךָ׃
<b style="color: gray;">רש"י</b> לשמע . כמו להשמיע : כל נפלאותיך . זה הלל שיש בו לשעבר ויש בו לגוג ויש בו לימות המשיח ויש בו לעתיד לבא :
<b style="color: gray;">מצודת דוד</b> לשמיע . להשמיע לבני אדם בקול הודאה :
<b style="color: gray;">מלבי"ם פירוש המילות</b> להשמיע בקול תודה, על הטובות והחסדים, ולספר כל נפלאותיך, שעיקר ההודאה היא מה שאוכל לספר נפלאותיך, שעי''כ יראו בני אדם גדולת ה' :
<b style="color: gray;">מלבי"ם ביאור המילות</b> לשמיע. כמו להשמיע :
<h3>{ח}</h3>
יְֽהוָ֗ה אָ֭הַבְתִּי מְע֣וֹן בֵּיתֶ֑ךָ וּ֝מְק֗וֹם מִשְׁכַּ֥ן כְּבוֹדֶֽךָ׃
<b style="color: gray;">מצודת דוד</b> אהבתי מעון ביתך . לבוא בה ולהללך :
<b style="color: gray;">מצודת ציון</b> מעון . מדור : תאסף . ענין מיתה :
<b style="color: gray;">תורה תמימה</b> אמר אביי מריש הואי גריסנא בביתא ומצלינא בבי כנשתא כיון דשמעית להא דקאמר דוד ה' אהבתי מעון ביתך הואי גריסנא בבי כנישתא וכו'.<small><span style="color: gray;">מגילה כט ע"א</span></small>
<b style="color: gray;">מלבי"ם פירוש המילות</b> ה', אין אני בא למקדש ה' מצד ההרגל, רק מצד שאהבתי מעון ביתך מצד אהבה וחשק פנימי ע''י ששם מקום משכן כבודך, לכן אבקש.
<b style="color: gray;">מלבי"ם ביאור המילות</b> מקום משכן כבודך. הוא פנימי מן הבית :
<h3>{ט}</h3>
אַל־תֶּאֱסֹ֣ף עִם־חַטָּאִ֣ים נַפְשִׁ֑י וְעִם־אַנְשֵׁ֖י דָמִ֣ים חַיָּֽי׃
<b style="color: gray;">מצודת דוד</b> עם חטאים . כמיתת החטאים ודומה להם בענין רע :
<b style="color: gray;">מלבי"ם פירוש המילות</b> אל תאסף עם חטאים נפשי, שנפשי הרוחנית בל תאסף לשאול כנפש החטאים, וכן אל תאסף עם אנשי דמים חיי, שהם ימותו בלא עתם, כי כן ראוי להם, יען. אשר בידיהם זמה, שבידם השמאלית עוסקים בזמה ועושים מעשה זמרי, ובכל זה ימינם מלאה שחד אוחזים שחד ממעשים טובים שעושים בגלוי בצביעות, כאילו בזה יתנו לך שוחד שישפטו כמשפט צדיקים ומבקשים שכר כפנחס, אבל.
<h3>{י}</h3>
אֲשֶׁר־בִּידֵיהֶ֥ם זִמָּ֑ה וִֽ֝ימִינָ֗ם מָ֣לְאָה שֹּֽׁחַד׃
<b style="color: gray;">רש"י</b> זמה . כל זמה שבמקרא לשון מחשבה יש לטובה ויש לרעה :
<b style="color: gray;">מצודת דוד</b> אשר בידיהם זמה . ולזה ראוים הם למות בענין רע :
<b style="color: gray;">מלבי"ם ביאור המילות</b> בידיהם, ימינם. (כנ''ל כ''א ט') :
<h3>{יא}</h3>
וַ֭אֲנִי בְּתֻמִּ֥י אֵלֵ֗ךְ פְּדֵ֣נִי וְחָנֵּֽנִי׃
<b style="color: gray;">מצודת דוד</b> ואני . אבל אני הלא בתומי אלך לזה פדני ממיתת החטאים :
<b style="color: gray;">תורה תמימה</b> אמר רבי שמעון בר אבא אין נא אלא לשון בקשה משל למלך בשר ודם שעמדו עליו מלחמות הרבה והיה לו גבור אחד ונצחן לימים עמדה עליו מלחמה חזקה אמר לו בבקשה ממך עמוד לי במלחמה זו שלא יאמרו ראשונות אין בהם ממש אף הקב"ה אמר לאברהם ניסיתיך בכמה נסיונות ועמדת בכלן עכשיו עמוד לי בנסיון זה שלא יאמרו אין ממש בראשונים את בנך ב' בנים יש לי את יחידך זה יחיד לאמו וזה יחיד לאמו אשר אהבת תרוייהו רחימנא להו את יצחק וכל כך למה כדי שלא תטרף דעתו עליו קדמו שטן לדרך אמר לו הנסה דבר אליך תלאה הנה יסרת רבים וידים רפות תחזק כושל יקימון מליך כי עתה תבא אליך ותלא אמר לו אני בתומי אלך אמר לו הלא יראתך כסלתך אמר לו זכר נא מי הוא נקי אבד כיון דחזא דלא קא שמיע ליה אמר ליה ואלי דבר יגונב כך שמעתי מאחורי הפרגוד השה לעולה ואין יצחק לעולה אמר לו כך עונשו של בדאי שאפילו אמר אמת אין שומעין לו וכו'. <small><span style="color: gray;">סנהדרין פט ע"ב</span></small>
<b style="color: gray;">מלבי"ם פירוש המילות</b> ואני בתמי אלך, שאיני חונף רק כפי כן לבי, ולכן איני צריך לתת לך שוחד, רק פדני אתה וחנני, וע''י.
<h3>{יב}</h3>
רַ֭גְלִי עָֽמְדָ֣ה בְמִישׁ֑וֹר בְּ֝מַקְהֵלִ֗ים אֲבָרֵ֥ךְ יְהוָֽה׃
<b style="color: gray;">רש"י</b> רגלי עמדה במישור . בדרך ישרה :
<b style="color: gray;">מצודת דוד</b> רגלי . הלא רגלי עמדה בדרך הישר ובקהל רב אברך לה' ואינני כמוהם להיות דומה להם :
<b style="color: gray;">מלבי"ם פירוש המילות</b> שרגלי עמדה במישור ולא נטיתי מן היושר אל דרך עקלתון לכן במקהלים אברך ה' על טובותיו וחסדיו עמדי :
<h2>תהילים פרק-כז</h2>
<h3>{א}</h3>
לְדָוִ֨ד ׀ יְהוָ֤ה ׀ אוֹרִ֣י וְ֭יִשְׁעִי מִמִּ֣י אִירָ֑א יְהוָ֥ה מָֽעוֹז־חַ֝יַּ֗י מִמִּ֥י אֶפְחָֽד׃
<b style="color: gray;">מצודת דוד</b> ה' אורי . הלא ה' מאור לי בעת צרה א''כ ממי אירא :
<b style="color: gray;">מצודת ציון</b> מעוז . חוזק :
<b style="color: gray;">מלבי"ם פירוש המילות</b> לדוד, במזמור הזה יבאר כי ההשגחה נמשכת אחר הדבקות בה', והדבק בו תדבק בו ההשגחה התמידית ותשמרהו מכל הפגעים וע''כ סמוך לבו לא יירא משום דבר רע, כי לא יאונה לצדיק כל רע רק ברגע אשר הפסיק חוט הדבקות ונפנה מעבודת ה', כמו שבאר במו''נ (פנ''ג משלישי), ולכן מכל המון הבקשות אשר יבקש האדם ראוי שישים פניו אל שאלה אחת בה ימצא כל מבוקשיו, והוא שידבק בה' תמיד. עפ''ז מתפלל שיעזרהו ה' על הדביקות הזה ויסיר מעליו כל המונעים אשר ישביתוהו מן הענין הגדול הזה אשר הוא תכלית אשרו ובקשתו : ה' אורי, היראה הוא מדבר ידוע והפחד הוא מדבר בלתי ידוע, ואשר יתירא אדם מאויבים גלוים הלוחמים אתו נקרא יראה, ונגד זה אמר שה' אורי וישעי ממי אירא, ר''ל שיצוייר שיירא אדם מאויביו, {{{א}}} פן יפלו עליו בלילה מבלי יוכל לראות אותם להשמר מפניהם, נגד זה אמר ה' אורי, {{{ב}}} פן יהיה חילם וכחם רב מחילו וכחו, נגד זה אמר ה' ישעי, וא''כ ממי אירא, ואשר יתירא אדם משונאיו החורשים עליו רעה בסתר כמו להשחית עץ בלחמו והוא לא ידע, זה נקרא פחד, נגד זה אמר אחר שה' מעוז חיי א''כ ממי אפחד :
<b style="color: gray;">מלבי"ם ביאור המילות</b> אירא, אפחד. היראה הוא מפני דבר ידוע, והפחד הוא מפני דבר בלתי ידוע ומקורו בעצם המפחד (ישעיה נ''א י''ג, מיכה ז' י''ז, איוב ג' כ''ד, ובכ''מ) :
<h3>{ב}</h3>
בִּקְרֹ֤ב עָלַ֨י ׀ מְרֵעִים֮ לֶאֱכֹ֪ל אֶת־בְּשָׂ֫רִ֥י צָרַ֣י וְאֹיְבַ֣י לִ֑י הֵ֖מָּה כָשְׁל֣וּ וְנָפָֽלוּ׃
<b style="color: gray;">מצודת דוד</b> בקרוב . בעת קרבו רשעים לבוא עלי לאכול בשרי והמה לי לאויבים ובודאי לא יחזרו מדעתם אבל בעת ההיא עזרני ה' והמה כשלו ונפלו ונמלטתי מידם :
<b style="color: gray;">מלבי"ם פירוש המילות</b> בקרב, (זה באור מה שאמר ממי אפחד), עת יתקרבו מרעים זה לזה להמתיק סוד עלי, היינו בעבורי, להרע לי בסתר, וזה בא' משני פנים, {{{א}}} אם כוונתם להנאתם, כמו גנבים ושודדי לילה, ועז''א לאכל את בשרי, {{{ב}}} אם כונתם מחמת איבה ומשטמה, ועז''א צרי ואויבי הבאים לי בשבילי, לא בשביל לאכל בשרי להנאתם, רק לי לנקום בי, יהיה איך שיהיה המה כשלו ונפלו, ר''ל הגם שאני לא אעשה נגדם דבר כי איני יודע מי המה, הם מצד עצמם יכשלו בעצתם ויפלו בלא פעולתי כלל, ע''י ה' שהוא מעוז חיי :
<b style="color: gray;">מלבי"ם ביאור המילות</b> בקרב. שיתקרבו זה לזה לדבר בסתר, כמו קבצו רודפי זמה, ועלי. בעבורי, וההבדל בין צר ואויב התבאר לקמן (פ''ט כ''ג) :
<h3>{ג}</h3>
אִם־תַּחֲנֶ֬ה עָלַ֨י ׀ מַחֲנֶה֮ לֹֽא־יִירָ֪א לִ֫בִּ֥י אִם־תָּק֣וּם עָ֭לַי מִלְחָמָ֑ה בְּ֝זֹ֗את אֲנִ֣י בוֹטֵֽחַ׃
<b style="color: gray;">רש"י</b> בזאת אני בוטח . במה שאמר למעלה ה' מעוז חיי :
<b style="color: gray;">מצודת דוד</b> בזאת . באמירה הזאת שאמרתי והוא ה' אורי וישעי :
<b style="color: gray;">מלבי"ם פירוש המילות</b> אם תחנה, (זה באור מ''ש ממי אירא) גם אם תחנה עלי מחנה שהם הבאים ללחום אתי בגלוי, בכל זה לא יירא לבי, ומוסיף שגם אם המחנה הזאת תקום עלי למלחמה, בכ''ז בזאת אני בוטח, במה שיאמר, והוא, כי.
<b style="color: gray;">מלבי"ם ביאור המילות</b> בזאת, במה שיפרש כי יצפנני בסוכה :
<h3>{ד}</h3>
אַחַ֤ת ׀ שָׁאַ֣לְתִּי מֵֽאֵת־יְהוָה֮ אוֹתָ֪הּ אֲבַ֫קֵּ֥שׁ שִׁבְתִּ֣י בְּבֵית־יְ֭הוָה כָּל־יְמֵ֣י חַיַּ֑י לַחֲז֥וֹת בְּנֹֽעַם־יְ֝הוָ֗ה וּלְבַקֵּ֥ר בְּהֵיכָלֽוֹ׃
<b style="color: gray;">רש"י</b> ולבקר בהיכלו . ליראות שם בכל בקר ובקר כך פירשו דונש , ומנחם חברו עם לא יבקר בין טוב לרע ( ויקרא כ''ו ) , אבל דונש פתר לשון בוקר :
<b style="color: gray;">מצודת דוד</b> שבתי . שאשב בבית ה' טוב לי : לחזות . לראות בנעימות תורת ה' : ולבקר . לדרוש בהיכלו בדבר מצות ה' :
<b style="color: gray;">מצודת ציון</b> ולבקר . ולדרוש כמו לא יבקר ( ויקרא י''ג ) :
<b style="color: gray;">מלבי"ם פירוש המילות</b> אחת שאלתי מאת ה', איני שואל דברים רבים לפי התחדש הצרכים, שיתחדש לכל אדם בכל עת שאלה אחרת, רפואה, מזונות, הצלה מהאויב וכדומה, רק שאלה אחת שאלתי בעבר, ואותה אבקש תמיד בעתיד, כי בשאלה זו כלולים כל השאלות, והוא שבתי בבית ה' כל ימי חיי, השאלה ששאלתי אודות שבתי בבית ה' רק אותה אבקש, שעל ידה אגיע לכל הצרכים הפרטיים, גם ר''ל שלא שאל שאלה זאת כדי שעל ידי זה ישיג תכליתים אחרים, דהיינו שלא כיון בשאלתו שישב בבית ה' שעי''ז ינצל מאויביו וימצא כל צרכיו, שא''כ השאלה אינה הבקשה, כי בקשת לבו הוא שימצא צרכיו הגם ששאלת פיו הוא שבתו בבית ה', רק ששאלה זאת היא עצמה הבקשה, והוא גוף התכלית הנרצה אצלו, ועז''א אחת שאלתי וגם אותה אבקש שהוא ג''כ הבקשה, כי מה שאשאל שבתי בבית ה' כל ימי חיי, הוא על הכוונה כדי לחזות בנועם ה' ולבקר בהיכלו, ואין בלבי כונה אחרת, כי מה שימצא ע''י זה גם יתר הצרכים הם ג''כ ישיבו אמצעים אל התכלית הזה, ר''ל שמה שע''י שישב בבית ה' ינצל מאויבים ומעיקים וימצא כל צרכיו, עי''כ יהיה לבו פנוי לישב בבית ה' תמיד שהוא התכלית העקרי אצלו :
<b style="color: gray;">מלבי"ם ביאור המילות</b> שאלתי אבקש. הבקשה היא מה שחפץ בלבו, מבקשי ה', בקשו צדק, בקש קהלת למצוא דברי חפץ, עיין מה שפירשתי בפירושי מגלת אסתר על מה שאלתך ומה בקשתך : בבית ה', בהיכלו. ההיכל פנימי מן הבית (כנ''ל ה' ח'). ולבקר. מענין דרישה, או רצונו לומר בכל בקר :
<h3>{ה}</h3>
כִּ֤י יִצְפְּנֵ֨נִי ׀ בְּסֻכֹּה֮ בְּי֪וֹם רָ֫עָ֥ה יַ֭סְתִּרֵנִי בְּסֵ֣תֶר אָהֳל֑וֹ בְּ֝צ֗וּר יְרוֹמְמֵֽנִי׃
<b style="color: gray;">רש"י</b> כי יצפנני בסכה . בטוח אני שיצפנני בבית מקדשו ושנינו בסדר עולם שהמקרא הזה נאמר על יואש בן אחזיה שהסתירתו יהושבע אחותו בעליית בית קדשי הקדשים , כענין שנאמר ( מלכים ב י''א ) ויהי אתה בית ה' מתחבא שש שנים : בצור ירוממני . העמיד על סלע רגלי :
<b style="color: gray;">מצודת דוד</b> כי יצפנני . ביום בוא האויב הסתירני בסוכתו ולא יכלו לי : בצור . היה מרומם אותי להתגבר עליהם כאלו עמדתי על צור גבוה כי כן הדרך שהעומד ממעל הוא מתחזק על העומד מתחת :
<b style="color: gray;">מלבי"ם פירוש המילות</b> כי, זה סיום דבריו שאמר בזאת אני בוטח, שאחר שאחת שאלתי מאת ה' שאשב בביתו א''כ בזאת אני בוטח כי יצפנני בסוכה ביום רעה, כי מה שאסתר בסתר אהלו יהיה מעוז ומגדל עוז מפני אויב כאלו בצור ירוממני, עד שלא יוכל שום אויב לעלות אלי :
<b style="color: gray;">מלבי"ם ביאור המילות</b> יצפנני בסוכה, יסתירני בסתר אהלו. הצפון הוא שלא תראהו העין לפי שעה הפך של צפה (עי' יהושע ב'), והסתר הוא הנסתר לגמרי, וכן האהל הוא יותר מן הסוכה ומוסיף והולך :
<h3>{ו}</h3>
וְעַתָּ֨ה יָר֪וּם רֹאשִׁ֡י עַ֤ל אֹֽיְבַ֬י סְֽבִיבוֹתַ֗י וְאֶזְבְּחָ֣ה בְ֭אָהֳלוֹ זִבְחֵ֣י תְרוּעָ֑ה אָשִׁ֥ירָה וַ֝אֲזַמְּרָ֗ה לַיהוָֽה׃
<b style="color: gray;">רש"י</b> זבחי תרועה . זבחים שאומר עליהם שיר :
<b style="color: gray;">מצודת דוד</b> ועתה . כחומר הנה עכ''ז הייתי מוטרד במלחמה ולזה אבקש עתה ממך שראשי ירום על אויבי מסביב שלא ילחמו עוד בי : ואזבחה . ואז אזבח זבחים ואריע בשמחה יותר מאלו ילחמו בי ונצחתי אותם :
<b style="color: gray;">מצודת ציון</b> תרועה . רצה לומר בקול תרועת שמחה :
<b style="color: gray;">מלבי"ם פירוש המילות</b> ועתה לא אירא עוד משום אויב, כי ע''י שמירת ה' ירום ראשי על אויבי סביבותי, ואזבחה באהלו זבחי תרועה, ר''ל שהלוחם ומנצח את אויביו יזבח זבחי תרועה, ר''ל זבחי תודה על תרועת המלחמה ונצחונה, כמ''ש וכי תבואו מלחמה בארצכם והרעותם בחצוצרות, אבל אנכי שאנצח ע''י שאהיה באהל ה' א''כ ישיבת האהל היא תרועת המלחמה ונצחונה, וע''ז בעצמי אשירה ואזמרה לה' שהפיל את אויבי לפני :
<b style="color: gray;">מלבי"ם ביאור המילות</b> זבחי תרועה. זבחים מורים על תרועת מלחמה, וכן זבחי צדק (כנ''ל ד'). אשירה ואזמרה. עי' הבדלם (שופטים ה') :
<h3>{ז}</h3>
שְׁמַע־יְהוָ֖ה קוֹלִ֥י אֶקְרָ֗א וְחָנֵּ֥נִי וַעֲנֵֽנִי׃
<b style="color: gray;">מצודת דוד</b> קולי אקרא . קולי אשר אקרא :
<b style="color: gray;">מלבי"ם פירוש המילות</b> שמע ה', אחר ההקדמה הזאת מתחיל להתפלל שיסיר ה' מעליו את המונעים והמטרידים אותו בעבודת ה', ובאר כי בקשתו זאת אינה בשביל צרכיו רק כדי שעי''ז ישיג התכלית העקרי שיוכל לעבוד את ה', וכל בקשתו היא רק על השגת התכלית הזה, ותחלה אמר שמע ה' קולי אקרא על התפלה שיתפלל להנצל מאויביו, אבל הקדים לאמר.
<h3>{ח}</h3>
לְךָ֤ ׀ אָמַ֣ר לִ֭בִּי בַּקְּשׁ֣וּ פָנָ֑י אֶת־פָּנֶ֖יךָ יְהוָ֣ה אֲבַקֵּֽשׁ׃
<b style="color: gray;">רש"י</b> לך אמר לבי בקשו פני . בשבילך בשליחותיך אומר ( לי ) לבי בקשו כלכם ישראל את פני ואני שומע לו , את פניך ה' אבקש : לך . כמו ( איוב ל''ג ) הן אני כפיך לאל , במקומו , אם לאל תריבון ( שם י''ג ) , במקומו , אף כאן לך אמר לבי במקומך בא אלי לבי לומר כן :
<b style="color: gray;">מצודת דוד</b> לך . בשליחותך אומר לי לבי בקשו פני וכן אעשה כי את פניך ה' אבקש :
<b style="color: gray;">מלבי"ם פירוש המילות</b> לך אמר לבי, ר''ל הגם שבפי אני מבקש ענינים אחרים, הצלה מהאויב וכדומה, הלא לבי כבר אמר לך את עיקר בקשתי, לבי אמר לך, כי ''בקשו פני את פניך ה''', זאת אבקש, רק זאת אבקש והיא עיקר בקשתי שפני יבקשו את פניך, שפני לא יבקשו שום דבר רק השגת פניך, שהוא הדבקות וההשגה של פני ה', והיא כל מגמתי, וא''כ.
<b style="color: gray;">מלבי"ם ביאור המילות</b> לך אמר לבי. ציין שלבו דבר אל ה' ואמר לו מה שמבקש. בקשו פני. שדבר אל פניו (הפנים מצייר פנית האדם וכוונתו העקרית), ואמר להם אתם פני, בקשו פני ה' :
<h3>{ט}</h3>
אַל־תַּסְתֵּ֬ר פָּנֶ֨יךָ ׀ מִמֶּנִּי֮ אַֽל־תַּט־בְּאַ֗ף עַ֫בְדֶּ֥ךָ עֶזְרָתִ֥י הָיִ֑יתָ אַֽל־תִּטְּשֵׁ֥נִי וְאַל־תַּֽ֝עַזְבֵ֗נִי אֱלֹהֵ֥י יִשְׁעִֽי׃
<b style="color: gray;">רש"י</b> אל תט . אל תכריע כמו ויט שמים ( לעיל י''ח ) :
<b style="color: gray;">מצודת דוד</b> אל תט . אל תטה את עבדך לנפול ביד האף הלא מעולם היית עזרתי לזה גם עתה אל תטשני :
<b style="color: gray;">מצודת ציון</b> תטשני . כמו תעזבני וכפל הדבר במלות שונות :
<b style="color: gray;">מלבי"ם פירוש המילות</b> אל תסתר פניך ממני, ר''ל שלא יהיה עכוב בין מצדך שתסתיר פניך ממני, ולא מצדי ע''י שתט פני ממך ע''י האף, (ור''ל שלא יעכבהו לא עומק המושג שהיא הסתרת פנים מצדך, ולא קוצר המשיג או החטא וכדומה שהיא ההטיה מצד המשיג), והלא תמיד עזרתי היית בדברים שאין כחי מספיק וצריך אני לעזר, וא''כ גם עתה אל תטשני :
<b style="color: gray;">מלבי"ם ביאור המילות</b> אל תטשני ואל תעזבני. הנטישה היא יותר מן העזיבה (עי' מ''א ח', ירמיה י''ב ז', ולמן צ''ד י''ד), ומוסיף גם אל תעזבני :
<h3>{י}</h3>
כִּי־אָבִ֣י וְאִמִּ֣י עֲזָב֑וּנִי וַֽיהוָ֣ה יַֽאַסְפֵֽנִי׃
<b style="color: gray;">רש"י</b> כי אבי ואמי עזבוני . בשעת תשמיש להנאתן נתכוונו כיון שגמרו הנאתן זה הופך פניו אילך וזה הופך פניו אילך : וה' יאספני . הקב''ה שומר את הטיפה וצר את העובר :
<b style="color: gray;">מצודת דוד</b> עזבוני . לא נתנו לי די מחסורי : יאספני . אסף אותי אליו בתת לי די מחסורי :
<b style="color: gray;">מלבי"ם פירוש המילות</b> כי אבי, ממשיל א''ע כיתום שעזבוהו אביו ואמו וה' חמל עליו ויאספהו אל ביתו לגדלהו ואחר שכל מחסורי עליך א''כ ראוי שתורני הדרך ותשגיח עלי כי אין עזר זולתך :
<h3>{יא}</h3>
ה֤וֹרֵ֥נִי יְהוָ֗ה דַּ֫רְכֶּ֥ךָ וּ֭נְחֵנִי בְּאֹ֣רַח מִישׁ֑וֹר לְ֝מַ֗עַן שׁוֹרְרָֽי׃
<b style="color: gray;">מצודת דוד</b> למען שוררי . כי כשאכשל בדרכי ה' ואענש עליו ישמחו שוררי ויאמרו ידיהם רמה :
<b style="color: gray;">מצודת ציון</b> הורני . למדני : שוררי . ענין הבטה וכן שאפו שוררי ( לקמן נ''ו ) ורצה לומר האויבים המביטים עלי בעין רעה :
<b style="color: gray;">מלבי"ם פירוש המילות</b> הורני, גם ביקש שיקל אליו האמצעיים הצריכים אל הידיעות האלהיות והשגת האמתיות, מבקש שהדרך הגדול יורהו, ובארח הפרטי שלא די בהודעה לבד ינחהו, וכבר התבאר (סי' ה') כי יש שני מעכבים, {{{א}}} מה שאינו יודע הדרך, אמר הורני ה' דרכך, {{{ב}}} הדרכים והמכשולות שיש בדרך, אמר ונחני בארח מישור, והנמשל, על העדר הידיעה יודיעהו, ועל העכובים שיש ע''י היצר והתאות ובקשת הצרכים ההכרחיים אמר שינחהו בארח מישור, וכ''ז צריך שתעשה למען שוררי הרוצים בין להמיתני בין להחטיא את נפשי :
<b style="color: gray;">מלבי"ם ביאור המילות</b> דרכך, בארח. הבדלם למעלה (כ''ה ד') :
<h3>{יב}</h3>
אַֽל־תִּ֭תְּנֵנִי בְּנֶ֣פֶשׁ צָרָ֑י כִּ֥י קָֽמוּ־בִ֥י עֵֽדֵי־שֶׁ֝֗קֶר וִיפֵ֥חַ חָמָֽס׃
<b style="color: gray;">רש"י</b> בנפש צרי . בתאות שונאי להיות תאותם מתקיימת עלי : ויפח חמס . דוברי רעה לשון אחר לשון מוקש ( סא''א ) :
<b style="color: gray;">מצודת דוד</b> בנפש צרי . להשיג בי תאוותם ורצונם : ויפח חמס . המדברים עלי דברי חמס :
<b style="color: gray;">מצודת ציון</b> בנפש . ברצון כמו אם יש את נפשכם ( בראשית כ''ג ) : ויפח . ענין דבור הבא בהפחת רוח הפה :
<b style="color: gray;">מלבי"ם פירוש המילות</b> (יב-יג) אל תתנני בנפש צרי, כי הלא לולא האמנתי לראות בטוב ה' בארץ חיים, קמו בי עדי שקר ויפח חמס, ר''ל לולא האמונה הגדולה שיש לי שהאמנתי בהבטחת ה' שהבטיח לי את המלוכה, והאמנתי שעוד אשוב אראה בטוב ה' בארץ חיים היינו בא''י, שעוד אשוב לארץ, לולא האמונה הזאת, הלא כבר קמו נגדי עדי שקר שהעידו עלי שקר לפני שאול והפיחו חמס כדי להרגני, רק זכות האמונה הגדולה שהיה לי עמדה לי וגם שע''י גודל אמונתי התחזקתי בכל פעם, וע''י אומץ הלב באמונתי נמלטתי מידם, ולדעת חז''ל (ברכות ד') כיון במ''ש בארץ חיים על שכר העוה''ב, ולדעתם מ''ש כי קמו בי עדי שקר היינו הדעות החיצונות שנולדו בלבו ע''י שראה צדיק אובד בצדקו, שמזה יעמדו טענות נגד ההשגחה כמו שהתבאר בספר איוב, והעד המעיד אל טענות אלה היה דוד בעצמו עניו ומכאוביו, רק ע''י האמונה בעוה''ב יתבטלו כל טענות האלה, כי תחת יסורי הצדיקים בעוה''ז בארץ החיים משנה יירשו לעוה''ב, ובזה בטלה העדות השקר הזה מיסורי הצדיקים להעיד בזה נגד ההשגחה, אולם לולא האמנתי לראות בטוב ה' בארץ חיים לעוה''ב, היו קמים בי בלבי ובמחשבתי עדי שקר ויפח חמס לכפור בהשגחה ובשכר ועונש, ולכן אבקש הורני ה' דרכך, וכמ''ש משה רבינו עליו השלום על שאלה זו הראני נא את כבודך :
<b style="color: gray;">מלבי"ם ביאור המילות</b> ויפח. הוגה ומצפצף :
<h3>{יג}</h3>
לׄוּלֵׄ֗אׄ הֶ֭אֱמַנְתִּי לִרְא֥וֹת בְּֽטוּב־יְהוָ֗ה בְּאֶ֣רֶץ חַיִּֽים׃
<b style="color: gray;">רש"י</b> לולא האמנתי וגו' . אם לא שהאמנתי בהקב''ה כבר קמו בי אותם עדי שקר וכלוני , לולא נקוד עליו למדרש שדרשו רבותינו יודע אני שאתה נותן שכר לצדיקים לעולם הבא אבל איני יודע אם יש לי חלק עמהם אם לאו :
<b style="color: gray;">מצודת דוד</b> לולא . כאומר הנה כמעט היו מאבדים אותי אם לא עמדה לי זכות האמנה שהאמנתי בדבר ה' אשר הבטיחני לראות בטובו בזה העולם :
<b style="color: gray;">מצודת ציון</b> לולא . אם לא : בארץ חיים . זה העולם נקרא ארץ חיים :
<b style="color: gray;">תורה תמימה</b> ודוד מי קרי לנפשיה חסיד והכתיב לולא האמנתי לראות בטוב ה' בארץ חיים ותנא משמיה דרבי יוסי למה נקוד על לולא אמר דוד לפני הקב"ה רבש"ע מובטח אני בך שאתה משלם שכר טוב לצדיקים לעתיד לבוא אבל איני יודע אם יש לי חלק ביניהם אם לאו שמא יגרום החטא וכו'.<small><span style="color: gray;">ברכות ד ע"א</span></small>
<h3>{יד}</h3>
קַוֵּ֗ה אֶל־יְה֫וָ֥ה חֲ֭זַק וְיַאֲמֵ֣ץ לִבֶּ֑ךָ וְ֝קַוֵּ֗ה אֶל־יְהוָֽה׃
<b style="color: gray;">רש"י</b> וקוה אל ה' . ואם לא תתקבל תפלתך חזור וקוה :
<b style="color: gray;">מצודת דוד</b> קוה . ואמרתי אל נפשי קוה אל ה' וחזק בהבטחתו וזכות האמנה היא היא אשר עמדה לי : וקוה וגו' . כפל הדבר להתמדתו :
<b style="color: gray;">מצודת ציון</b> ויאמץ . ענין כח וחוזק :
<b style="color: gray;">תורה תמימה</b> א"ר חמא בר' חנינא אם ראה אדם שהתפלל ולא נענה יחזור ויתפלל שנאמר קוה אל ה' חזק ויאמץ לבך וקוה אל ה':<small><span style="color: gray;">ברכות לב ע"ב</span></small>
<b style="color: gray;">מלבי"ם פירוש המילות</b> קוה, עפמ''ש שבזכות האמונה שהאמין בהבטחת ה' ניצול מאויביו כי קוה אל ה' שישוב לראות בטוב ה', עפ''ז יאמר ויצוה לקוות אל ה', ומבאר כי התקוה לה' נבדלת מן התקוה לב''ו בשני דברים, {{{א}}} שהתקוה לזולתו הלא תוחלת ממושכה מחלה לב, אבל ע''י הקווי לה' חזק ויאמץ לבך שהיא תתן חוזק ואומץ לב, {{{ב}}} הקווי לזולתו אין התקוה תכלית לעצמה רק תכלית הקווי הוא שימצא מבוקשו, וא''כ תכלית הקווי הוא שלא יקוה עוד, ר''ל שישיג תקותו ולא יצטרך עוד לקוות, אבל הקווי לה' היא תכלית לעצמה, עד שתכלית הקווי הוא שיחזק לבו ויחזור ויקוה, עז''א קוה חזק וקוה אל ה' :
<b style="color: gray;">מלבי"ם ביאור המילות</b> קוה. ציווי, ויש לפרש לולי האמנתי ואמרתי לנפשי קוה אל ה', חזק ויאמץ. האימוץ הוא התמדת החוזק ובא ביחוד על אימוץ הלב כמו שפירשתי בכ''מ :
<h2>תהילים פרק-כח</h2>
<h3>{א}</h3>
לְדָוִ֡ד אֵ֘לֶ֤יךָ יְהוָ֨ה ׀ אֶקְרָ֗א צוּרִי֮ אַֽל־תֶּחֱרַ֪שׁ מִ֫מֶּ֥נִּי פֶּן־תֶּֽחֱשֶׁ֥ה מִמֶּ֑נִּי וְ֝נִמְשַׁ֗לְתִּי עִם־י֥וֹרְדֵי בֽוֹר׃
<b style="color: gray;">מצודת דוד</b> פן תחשה . פן כשתחשה ממני אהיה נמשל עם יורדי בור :
<b style="color: gray;">מצודת ציון</b> צורי . רצה לומר חזקי : תחרש . תחשה . ענין שתיקה כמו והחריש יעקב ( שם ל''ד ) וכמו עת לחשות ( קהלת ג' ) :
<b style="color: gray;">מלבי"ם פירוש המילות</b> לדוד, מזמור זה נתיסד נגד פועלי און אשר דברו אתו אחד בפה ואחד בלב, נראו כאנשי עצתו ובסתר כרו עליו רעה ונוקשו אח''כ ונפלו בפועל כפיהם, כי ה' שמרו וגם שמר את ישראל מבא בדמים, ולא התבאר אם היה זה בעת שחרשו הזיפים עליו רעה או אנשי קעילה, או נגד אחרים משונאיו כמו שבע בן בכרי, כי התפלה תוכל להתפרש נגד כל אלה חורשי רעה : אליך ה' אקרא, כי נגד האויב הנסתר קשה יותר להשמר מפניו, ורק ה' היודע נסתרות הוא רב להושיע נגד אלה חורשי רעה בסתר, לכן צורי אל תחרש ממני, כי אם תחשה ממני הלא אהיה נמשל עם יורדי בור, ולכן.
<b style="color: gray;">מלבי"ם ביאור המילות</b> תחרש, תחשה. כבר בארתי (ישעיה מ''ב) שהמחשה הוא הפך הדבור שהיה לו לדבר, והמחריש הוא הפך התשובה שהיה לו לענות, ועז''א אל תחרש כי ראוי לך לענות אל הצוררים ודבר זה נוגע אליך, כי גם אם תחשה בדבר שאין נוגע לך לענות אהיה נמשל עם ירדי בור וכ''ש בדבר זה שהאויב מדבר וצריך לענות לו,
<h3>{ב}</h3>
שְׁמַ֤ע ק֣וֹל תַּ֭חֲנוּנַי בְּשַׁוְּעִ֣י אֵלֶ֑יךָ בְּנָשְׂאִ֥י יָ֝דַ֗י אֶל־דְּבִ֥יר קָדְשֶֽׁךָ׃
<b style="color: gray;">מצודת דוד</b> בנשאי ידי . בעת התפלה :
<b style="color: gray;">מצודת ציון</b> בשועי . בזעקי : דביר . הוא בית קדשי הקדשים :
<b style="color: gray;">מלבי"ם פירוש המילות</b> שמע קול תחנוני בשועי אליך לישועה, ומוסיף שלא תמתין כלל עד שאושיע, רק תושיע תיכף בנשאי ידי אל דביר קדשך אם רק אשא הידים לתפלה גם טרם שאשוע בקולי תשמע ותושיע :
<h3>{ג}</h3>
אַל־תִּמְשְׁכֵ֣נִי עִם־רְשָׁעִים֮ וְעִם־פֹּ֪עֲלֵ֫י אָ֥וֶן דֹּבְרֵ֣י שָׁ֭לוֹם עִם־רֵֽעֵיהֶ֑ם וְ֝רָעָ֗ה בִּלְבָבָֽם׃
<b style="color: gray;">רש"י</b> אל תמשכני . אל תרגילני עם רשעים אטרירא''ש מו''י בלעז :
<b style="color: gray;">מצודת דוד</b> אל תמשכני . להיות עמהם ודומה להם בקבול הגמול : ורעה בלבבם . חושבים בלבבם לעשות רע :
<b style="color: gray;">מלבי"ם פירוש המילות</b> אל (מתחיל את תפלתו), אל תמשכני בל אמשך ברשת ע''י רשעים אשר הם דוברי שלום עם רעיהם ורעה בלבבם, שסכנתם גדולה מאד, כי איני יודע להזהר מהם ובקל אמשך אחריהם אל הרשת :
<h3>{ד}</h3>
תֶּן־לָהֶ֣ם כְּפָעֳלָם֮ וּכְרֹ֪עַ מַֽעַלְלֵ֫יהֶ֥ם כְּמַעֲשֵׂ֣ה יְ֭דֵיהֶם תֵּ֣ן לָהֶ֑ם הָשֵׁ֖ב גְּמוּלָ֣ם לָהֶֽם׃
<b style="color: gray;">מצודת דוד</b> תן להם . להרשעים הללו :
<b style="color: gray;">מלבי"ם פירוש המילות</b> (ד-ה) תן להם כפעלם וכו' כי לא יבינו אל פעולת ה' בקש שישלם להם ה' מדה כנגד מדה, כמו שהם דברו אתי אחד בפה ואחד בלב ורצו להרוס אותי באופן שלא אדע שהם עוסקים בזה, כן ידבר ה' עמהם אחד בפה ואחד בלב עם שגם הם לא יבינו אל פעולות ה' ואל מעשי ידיו, שידמה להם שה' עוסק לבנותם, ובאמת הוא יעסוק להרוס אותם ולא לבנותם, וזה עונש מכוון כפעלם וכרוע מעלליהם, שגם הם לא ידעו להזהר מפני ה' כמו שאני לא ידעתי להזהר מפניהם (ועי' באה''מ) :
<b style="color: gray;">מלבי"ם ביאור המילות</b> תן להם כפעלם רוע מעלליהם, מעשה ידיהם, השב גמולם. יש הבדל בין הפעל ובין המעשה שהפעל הוא העסק בדבר והמעשה הוא גמר המעשה (כמ''ש ישעיה ה' י''ב, נ''ט ו', ירמיה כ''ב י''ג, נ' כ''ט, לקמן ס''ד י' קי''א ב'), ויש הבדל בין פעל ומעשה. ובין מעלל. שהמעלל הוא הפעולה היוצא מתכונה אשר בנפש ונוכל לומר שהבונה פעל ועשה את הבית ולא שעלל את הבית, שעלל לא יבא רק על פעולה הצומחת ממדות הנפש טוב או רע, ויש הבדל בין תן להם כפעלם. ובין השב גמולם. שהגמול נקשר עמו תמיד איזה התפעלות של אהבה או איבה, כמ''ש ישעיה נ''ט י''ח, ולמעלה י''ח כ''א, ובקש שבתשלומי ענשם ישקיף ה' בין על המעשה. שעשו ובין על הפעל. שהוא העסק שעסקו והאמצעיים שהכינו להוציא המעשה, וכן ישקיף על מעלליהם שהוא רוע מתכונה אשר בנפשם שמזה צמחה הפעולה, כמו על ידי מדות הכעס והאכזריות והגאוה ודומיהם, גם ישקיף על הגמול לפי האיבה והשנאה, למשל הרוצח על ידי מארב קשה מן הרוצח על ידי מלחמה וזה הפעולה והעסק, הרוצח את אוהבו קשה מהרוצח את שונאו וזה המעלל והתבונה לעשות רע להיושב בטח אתו, הרוצח ועינה את הנרצח ביסורים רבים ע''ה שנאתו ענשו גדול יותר וזה גמול :
<h3>{ה}</h3>
כִּ֤י לֹ֤א יָבִ֡ינוּ אֶל־פְּעֻלֹּ֣ת יְ֭הוָה וְאֶל־מַעֲשֵׂ֣ה יָדָ֑יו יֶ֝הֶרְסֵ֗ם וְלֹ֣א יִבְנֵֽם׃
<b style="color: gray;">מצודת דוד</b> כי לא יבינו . אינם נותנים לב להבין פעולת ה' שמשלם לרשע כרשעתו . יהרסם . ולזה יהרס אותם ולא יבנה עוד אותם לחזור לקדמותם :
<h3>{ו}</h3>
בָּר֥וּךְ יְהוָ֑ה כִּי־שָׁ֝מַע ק֣וֹל תַּחֲנוּנָֽי׃
<b style="color: gray;">מצודת דוד</b> כי שמע . אשר שאלתי לבל אהיה עם הרשעים הללו בעת קבול הגמול :
<b style="color: gray;">מלבי"ם פירוש המילות</b> (ו-ז) ברוך נותן הודאה על ששמע ה' תפלתו, כי ה' היה עוזי ומגני בפניהם, ולא הוצרכתי כלל למלחמה רק ע''י שבו בטח לבי עי''כ נעזרתי, וגם יעלוז לבי ומשירי אהודנו כאלו נצחתי ע''י מלחמה וחיל :
<h3>{ז}</h3>
יְהוָ֤ה ׀ עֻזִּ֥י וּמָגִנִּי֮ בּ֤וֹ בָטַ֥ח לִבִּ֗י וְֽנֶ֫עֱזָ֥רְתִּי וַיַּעֲלֹ֥ז לִבִּ֑י וּֽמִשִּׁירִ֥י אֲהוֹדֶֽנּוּ׃
<b style="color: gray;">רש"י</b> ומשירי אהודנו . ומה היא ההודיה ה' עוז למו לאותן התלוין בו בעת שמעוז ישועות משיחו הוא :
<b style="color: gray;">מצודת דוד</b> ויעלוז לבי . בעבור העזרה : ומשירי . אודה לו בשיר מן השירים שאמרתי :
<b style="color: gray;">מצודת ציון</b> ויעלוז . וישמח :
<b style="color: gray;">מלבי"ם ביאור המילות</b> אהודנו. כמו אודנו :
<h3>{ח}</h3>
יְהוָ֥ה עֹֽז־לָ֑מוֹ וּמָ֘ע֤וֹז יְשׁוּע֖וֹת מְשִׁיח֣וֹ הֽוּא׃
<b style="color: gray;">מצודת דוד</b> למו . לכל תמימי דרך בכללם : ומעוז . וחוזק ישועות של משיחו :
<b style="color: gray;">מלבי"ם פירוש המילות</b> ה', אמר אחר שתשועת דוד מקושר בתשועת ישראל שה' הזמין אותו למלך עליהם, ועז''א הלא ה' עז למו לישראל, ועי''כ הוא מעוז של ישועות משיחו, שבזכות ישראל צריך הוא להושיע את משיחו, וא''כ אבקש.
<b style="color: gray;">מלבי"ם ביאור המילות</b> עמך, נחלתך. כל מקום שבאו נרדפים יצייר בשם נחלה הקשר הקניני הדבוק לדור דורים (לקמן ע''ח ס''ח ס''ג ע''א) : והקדושה ודיבוק השכינה ותשועה הנפשיית (ולקמן ק''ו ח' ושם מ'), וכמ''ש בפרטות ירמיה (ב' ז') :
<h3>{ט}</h3>
הוֹשִׁ֤יעָה ׀ אֶת־עַמֶּ֗ךָ וּבָרֵ֥ךְ אֶת־נַחֲלָתֶ֑ךָ וּֽרְעֵ֥ם וְ֝נַשְּׂאֵ֗ם עַד־הָעוֹלָֽם׃
<b style="color: gray;">רש"י</b> ורעם . לשון מרעה :
<b style="color: gray;">מצודת דוד</b> נחלתך . ישראל שלקחת לך לנחלה : ורעם . רעה אותם במרעה טוב ותן להם רוממות עד עולם :
<b style="color: gray;">מלבי"ם פירוש המילות</b> הושיעה את עמך שתעשה זה בעבור ישראל להושיע אותם, וגם ברכם בתוספת ברכה מצד שהם נחלתך, ששם נחלה מציין שבחרם לנחלה לו לדור דורים ועי''כ הם קדושים ומיוחדים לאלהיהם וצריך הוא לברכם בברכה יתירה, ורעם ומצד שהם עמך, ונשאם עוד יותר מצד שהם נחלתך, וזה יהיה עד העולם :
<h2>תהילים פרק-כט</h2>
<h3>{א}</h3>
מִזְמ֗וֹר לְדָ֫וִ֥ד הָב֣וּ לַֽ֭יהוָה בְּנֵ֣י אֵלִ֑ים הָב֥וּ לַ֝יהוָ֗ה כָּב֥וֹד וָעֹֽז׃
<b style="color: gray;">רש"י</b> הבו לה' . הכינו לה' והכינו לו אתם בני אילי הארץ מכאן שאומרים אבות , ומנחם חבר הבו לשון נתינה , אלים שרים ( סא''א ) : הבו לה' כבוד ועוז . מכאן שאומרים גבורות :
<b style="color: gray;">מצודת דוד</b> בני אלים . הם המלאכים : הבו לה' . חוזר ומפרש מהו ואמר הבו לה' כבוד ועוז ר''ל שבחו ואמרו הכבוד והעוז המה לה' :
<b style="color: gray;">מצודת ציון</b> הבו . תנו כמו הבה את אשתי ( בראשי' כ''ט ) רצה לומר תנו בפה ואמרו כמו ולא נתן תפלה ( איוב א' ) : אלים . חזקים כמו אילי מואב ( שמות ט''ו ) :
<b style="color: gray;">תורה תמימה</b> ועוד תניא בחולו של מועד בראשון מה היו אומרים הבו לה' בני אלים בשני מה היו אומרים ולרשע אמר אלהים בשלישי מה היו אומרים מי יקום לי עם מרעים ברביעי מה היו אומרים בינו בוערים בעם בחמישי מה היו אומרים הסירותי מסבל שכמו בששי מה היו אומרים ימוטו כל מוסדי ארץ ואם חל שבת באחד מהם ימוטו ידחה וכו'.<small><span style="color: gray;">סוכה נה ע"א</span></small>
ת"ר מנין שאומרים אבות שנאמר הבו לה' בני אלים ומנין שאומרים גבורות שנאמר הבו לה' כבוד ועוז ומנין שאומרים קדושות שנאמר הבו לה' כבוד שמו השתחוו לה' בהדרת קדש וכו'<small><span style="color: gray;">מגילה יז ע"ב</span></small>
תנו רבנן מנין שאומרים אבות שנאמר הבו לה' בני אלים ומנין שאומרים גבורות שנאמר הבו לה' כבוד ועוז ומנין שאומרים קדושות שנאמר הבו לה' כבוד שמו השתחוו לה' בהדרת קדש וכו'.<small><span style="color: gray;">ראש השנה לב ע"א</span></small>
הני י"ח כנגד מי א"ר הלל בריה דר' שמואל בר נחמני כנגד י"ח אזכרות שאמר דוד בהבו לה' בני אלים וכו'.<small><span style="color: gray;">ברכות כח ע"א</span></small>
<b style="color: gray;">מלבי"ם פירוש המילות</b> מזמור לדוד, הוסד על חורבן ושטף אשר היה בעת ההיא בגלילות סוריא ע''י סופה וסער מתחולל, ע''י זרם ושטף מים רבים, ע''י אש להבות רעמים וברקים נוראים עוקרי ארזים ומשברי סלעים, ע''י רוגז ורעש אשר סבב מן המדבר זאר''א עד כל גבולות הארץ מדרום לצפון מהמדבר עד הלבנון, אשר התעוררו כל ארבעה האיתנים מוסדי הארץ לבלעה ולהחריבה, אולם בבוא בני אלים אלה הנוראים אל ארץ הקדושה שם שחו ראשם, שם השתחוו ויחרדו מפני מלך הכבוד רם ונשא השוכן בהיכלו בהדרת קדש, שם שקעה האש ותשב סערה לדממה, וה' ברך את עמו בשלום הבו לה', הזמינו א''ע לה' להיות מלאכיו ושלוחיו, אתם בני אלים! אתם כחות הטבע הנשגבות הזמינו עצמכם לה' השולח אתכם לעשות דברו. הבו והזמינו עצמכם לה' להיות שלוחיו, אתם כבוד ועז ! אתם בני אלים שעל ידכם מתראה כבוד ה' ועוזו וגבורותיו :
<b style="color: gray;">מלבי"ם ביאור המילות</b> הבו. ענין הזמנה בכ''מ, הבה נתחכמה לו, הבה נא אבא אליך. בני אלים. הכחות הנשגבות, כמו ידמה לה' בבני אלים :
<h3>{ב}</h3>
הָב֣וּ לַֽ֭יהוָה כְּב֣וֹד שְׁמ֑וֹ הִשְׁתַּחֲו֥וּ לַ֝יהוָ֗ה בְּהַדְרַת־קֹֽדֶשׁ׃
<b style="color: gray;">רש"י</b> כבוד שמו . זו קדושת השם ויש במזמור זה שמנה עשרה אזכרות וכנגדן תקנו י''ח ברכות :
<b style="color: gray;">מצודת דוד</b> כבוד שמו . הכבוד הראוי לשמו כי כל שמותיו מורים על כבודו : בהדרת . במקום שהוא מהודר בקדושה והוא בה''מ :
<b style="color: gray;">תורה תמימה</b> אין עומדין להתפלל אלא מתוך כובד ראש וכו' מנא ה"מ וכו' אלא אמר ר' יהושע בן לוי מהכא השתחוו לה' בהדרת קדש אל תקרי בהדרת אלא בחרדת ממאי דילמא לעולם אימא לך הדרת ממש כי הא דרב יהודה הוה מציין נפשיה והדר מצלי וכו'.<small><span style="color: gray;">ברכות ל ע"ב</span></small>
<b style="color: gray;">מלבי"ם פירוש המילות</b> הבו והזמינו עצמיכם לה', להראות ג''כ כבוד שמו כי חוץ מאשר תהיו שלוחיו להרוס ולהחריב, תתנו ג''כ כבוד לשמו, כי תשתחוו לה' בהדרת קדש, עת תתקרבו אל הדרת קדש מקום שכינתו, שם תשתחוו לה', שם תפלו על פניכם ותכנעו ותכרעו ותדומו, והייתם לדממה :
<h3>{ג}</h3>
ק֥וֹל יְהוָ֗ה עַל־הַ֫מָּ֥יִם אֵֽל־הַכָּב֥וֹד הִרְעִ֑ים יְ֝הוָ֗ה עַל־מַ֥יִם רַבִּֽים׃
<b style="color: gray;">רש"י</b> קול ה' על המים . על ים סוף ירעם משמים ה' וגו' ( לעיל י''ח ) . הרעים . טורמינטאו''ש בלעז :
<b style="color: gray;">מצודת דוד</b> קול ה' . אז ישאג קול ה' להחריד הנמשלים לנחלי מים : הרעים . ירעם בקול : ה' על מים רבים . ה' ירעם בקול על הנמשלים למים רבים וכפל הדבר פעמים ושלש להתמדת הדבר :
<b style="color: gray;">מצודת ציון</b> הרעים . מלשון רעם ורעש :
<b style="color: gray;">תורה תמימה</b> הני תמני סרי תשסרי הוויין אמר רבי לוי ברכת הצדוקים ביבנה תקנוה כנגד מי תקנוה א"ר לוי לרבי הלל בריה דרבי שמואל בר נחמני כנגד אל הכבוד הרעים וכו'.<small><span style="color: gray;">ברכות כח ע"א</span></small>
<b style="color: gray;">מלבי"ם פירוש המילות</b> קול, מצייר תהלוכות בני אלים אלה פרץ מים שוטף את הארצות! המשורר אומר, הקול הנורא הנשמע על המים הוא קול ה' ! הוא השמיע הוד קולו, רעמים גדולים מתפוצצים מבין חשרת השטף, המשורר אומר אל הכבוד הוא הרעים, השטף הולך ומתרבה, אומר ה' הוא המרעים ופוקד על מים רבים :
<h3>{ד}</h3>
קוֹל־יְהוָ֥ה בַּכֹּ֑חַ ק֥וֹל יְ֝הוָ֗ה בֶּהָדָֽר׃
<b style="color: gray;">רש"י</b> קול ה' בכח . בשעת מתן תורה צמצם את קולו לפי כחן של ישראל שנאמר והאלהים יעננו בקול ( שמות י''ט ) בקולו של משה :
<b style="color: gray;">מצודת דוד</b> בכח . ישאג בכח רב : בהדר . בעבור להדר ולפאר את ישראל להיות להם למחסה :
<b style="color: gray;">מלבי"ם פירוש המילות</b> קול, עתה התעוררו נפץ וזרם ואבני ברד, כחות עצומות ומחזות מהודרות נוראות ואיומות על כל עברים, המשורר אומר קול ה' נשמע בכל כח, קול ה' נשמע בכל הדר, כל כח וכח כל הדר והדר המתראה, קול ה' נשמע בו ונחת זרועו יראה :
<h3>{ה}</h3>
ק֣וֹל יְ֭הוָה שֹׁבֵ֣ר אֲרָזִ֑ים וַיְשַׁבֵּ֥ר יְ֝הוָ֗ה אֶת־אַרְזֵ֥י הַלְּבָנֽוֹן׃
<b style="color: gray;">רש"י</b> קול ה' שובר ארזים . האומות כענין שנאמר ( ש''א ז' ) וירעם ה' בקול גדול על פלשתים וגו' , כי מקול ה' יחת אשור ( ישעיה ל' ) ובשעת מתן תורה כי מי כל בשר וגומר ויחי ( דברים ד' ) אתה שמעת וחיית ואומות העולם שומעים ומתים :
<b style="color: gray;">מצודת דוד</b> ארזים . הוא משל על אנשים גבורים וחזקים :
<b style="color: gray;">מצודת ציון</b> הלבנון . שם יער בארץ ישראל :
<b style="color: gray;">מלבי"ם פירוש המילות</b> קול, הסער והזרם הגיע עד יער הלבנון ועד שריון, והמשורר אמר קול ה' הוא השובר ארזים, וה' הוא המשבר את ארזי הלבנון עד שירקדו מפניו כעגל, והלבנון והשריון עצמו ירקדו לפניו כבן ראמים (שהוא גדול מעגל) :
<h3>{ו}</h3>
וַיַּרְקִידֵ֥ם כְּמוֹ־עֵ֑גֶל לְבָנ֥וֹן וְ֝שִׂרְיֹ֗ן כְּמ֣וֹ בֶן־רְאֵמִֽים׃
<b style="color: gray;">רש"י</b> וירקידם כמו עגל . את הארזים ואת ההרים שבאו לשמוע מתן תורה : לבנון ושריון . שמות ההרים :
<b style="color: gray;">מצודת דוד</b> וירקידם . בתנועת הרעדה : לבנון ושריון . כפל המליצה מארזים :
<b style="color: gray;">מצודת ציון</b> וירקידם . ענין קפיצה ודלוג : לבנון ושריון . שמות הרים : בן ראמים . ראש קטן וכן ובן יונה ( ויקרא י''ג ) :
<h3>{ז}</h3>
קוֹל־יְהוָ֥ה חֹצֵ֗ב לַהֲב֥וֹת אֵֽשׁ׃
<b style="color: gray;">רש"י</b> חוצב להבות אש . טיילנ''ט בלעז , ורבותינו פירשו שהיה הדבור של עשרת הדברות יוצא בלהבות אש מפיו ונחקק על הלוחות כתבניתם :
<b style="color: gray;">מצודת דוד</b> חוצב . כורת להבות אש לשלחם על פני הארץ והם הברקים והמה יחרידו את העובדי גילולים :
<b style="color: gray;">מצודת ציון</b> חוצב . ענין חטיבה וחתוך כמו חצבה עמודיה שבעה ( משלי ט' ) :
<b style="color: gray;">מלבי"ם פירוש המילות</b> קול, הארץ התפוררה, ולהבות אש נוראות יוצאים מתהומות הארץ על כל המדבר הבוער ברוח זלעפות, המשורר אומר קול ה' הוא החוצב להבות אש :
<h3>{ח}</h3>
ק֣וֹל יְ֭הוָה יָחִ֣יל מִדְבָּ֑ר יָחִ֥יל יְ֝הוָ֗ה מִדְבַּ֥ר קָדֵֽשׁ׃
<b style="color: gray;">רש"י</b> יחיל מדבר . לשון חיל כיולדה ( ירמיה ו' ) : יחיל ה' מדבר קדש . הוא מדבר סיני כמו שאמרו רבותינו במסכת שבת ה' שמות נקראו לו מדבר סיני מדבר צין מדבר קדש מדבר קדמות מדבר פארן , מדבר קדש שנתקדשו ישראל עליו :
<b style="color: gray;">מצודת דוד</b> יחיל מדבר . ירעיד יושבי מדבר : מדבר קדש . שהיא גדולה ורחבה :
<b style="color: gray;">מצודת ציון</b> יחיל . יחולל מלשון חיל וחלחלה :
<b style="color: gray;">תורה תמימה</b> מתיב רב אחא בר הונא תמיד של ראש השנה שחרית קרב כהלכתו במוסף מהו אומר הרנינו לאלהים עוזנו הריעו לאלהי יעקב במנחה מהו אומר קול ה' יחיל מדבר וכו'.<small><span style="color: gray;">ראש השנה ל ע"ב</span></small>
<b style="color: gray;">מלבי"ם פירוש המילות</b> קול ה', הוא אשר יחיל מדבר, כאילו האדמה אשר במדבר באה עד המשבר ותחולל בחבלי יולדה להוליד את העצמים אשר בבטן הארץ המלאה אש וגפרית ולהבה, וה' הוא יחיל מדבר קדש :
<b style="color: gray;">מלבי"ם ביאור המילות</b> יחיל מדבר. כמו ותרעש הארץ ותחיל, שיצייר רעש הארץ כיולדה, כמ''ש עתה כיולדה אפעה (ישעיה מ''ב) כמו שפירשתי שם :
<h3>{ט}</h3>
ק֤וֹל יְהוָ֨ה ׀ יְחוֹלֵ֣ל אַיָּלוֹת֮ וַֽיֶּחֱשֹׂ֪ף יְעָ֫ר֥וֹת וּבְהֵיכָל֑וֹ כֻּ֝לּ֗וֹ אֹמֵ֥ר כָּבֽוֹד׃
<b style="color: gray;">רש"י</b> קול ה' יחולל אילות . יפחיד ויחיל לעתיד את העכו''ם שהם עכשיו עומדים בחוזק כאילות כענין שנאמ' ( לעיל יח ) משו' רגלי כאילו' א''ר פנחס כאילים אין כתיב כאן אלא כאילות כנקבות שרגלי הנקיבות עומדות ביושר יותר מן הזכרים , ל''א יחולל קריא''ה בלעז , כמו לפני גבעות חוללתי ( משלי ח' ) ( סא''א ) : ויחשוף יערות . כמו מחשוף הלבן ( בראשית ל' ) יקלף עצי היער כלומר יפשוט מכבודם המשולים כעצי היער אשר כגובה ארזים גובהו : ובהיכלו . שיבנה : כולו אומר כבוד . הכל יקלסוהו שם ויאמרו :
<b style="color: gray;">מצודת דוד</b> ויחשוף יערות . כי ישבר ויפיל כל עצי היערות וישארו א''כ היערות מגולים ופנוים מן האילנות והכל הוא דרך משל על מפלת אויבי ה' : ובהיכלו . כל הבאים בבית המקדש יאמרו הנה עתה נראה כבודו :
<b style="color: gray;">מצודת ציון</b> אילות . נקבות מאילים : ויחשוף . ענין גלוי כמו מחשוף הלבן ( בראשית ל' ) :
<b style="color: gray;">תורה תמימה</b> כתנאי וישמע יתרו כהן מדין מה שמועה שמע ובא ונתגייר ר' יהושע אומר מלחמת עמלק שמע שהרי כתיב בצדו ויחלש יהושע את עמלק ואת עמו לפי חרב ר"א המודעי אומר מתן תורה שמע [ובא] שכשניתנה תורה לישראל היה קולו הולך מסוף העולם ועד סופו וכל [מלכי] עובדי כוכבים אחזתן רעדה בהיכליהן ואמרו שירה שנאמר ובהיכלו כולו אומר כבוד נתקבצו כולם אצל בלעם הרשע ואמרו לו מה קול ההמון אשר שמענו שמא מבול בא לעולם (אמר להם) ה' למבול ישב [אמר להם] וישב ה' מלך לעולם כבר נשבע הקב"ה שאינו מביא מבול לעולם אמרו לו מבול של מים אינו מביא אבל מבול של אש מביא שנא' כי (הנה) באש ה' נשפט אמר להן כבר נשבע שאינו משחית כל בשר ומה קול ההמון הזה ששמענו אמר להם חמדה טובה יש לו בבית גנזיו שהיתה גנוזה אצלו תתקע"ד דורות קודם שנברא העולם וביקש ליתנה לבניו שנאמר ה' עוז לעמו יתן [מיד] פתחו כולם ואמרו ה' יברך את עמו בשלום ר"א אומר קריעת ים סוף שמע ובא שנא' ויהי כשמוע כל מלכי האמורי וכו'<small><span style="color: gray;">זבחים קטז ע"א</span></small>
<b style="color: gray;">מלבי"ם פירוש המילות</b> קול, מן הרעש הזה התחוללו האילות ונחשפו היערות, החי וכל צומח, בכל זה נשמע קול ה' ודברו, קול ה' בכל כח, אבל בהיכלו כלו אומר כבוד, שם השתחוו בני אלים אלה הנוראים לפני מלך הכבוד, ותקם סערה לדממה לא ירעו ולא ישחיתו בכל הר קדשו :
<b style="color: gray;">מלבי"ם ביאור המילות</b> יחולל. כמו מחוללת תנין, או כמו חולל אילות תשמור (איוב ל''ט) על החבלים והצירים, ויחשוף. כמו ויחשוף בפת''ח :
<h3>{י}</h3>
יְ֭הוָה לַמַּבּ֣וּל יָשָׁ֑ב וַיֵּ֥שֶׁב יְ֝הוָ֗ה מֶ֣לֶךְ לְעוֹלָֽם׃
<b style="color: gray;">רש"י</b> ה' למבול ישב . בגדולתו יחידי וגם עתה וישב ה' לבדו מלך לעולם , והאלילים כליל יחלוף , אבל לעמו יתן עוז וברכת שלום , ורבותינו דרשוהו במתן תורה שנתפחדו ונתבהלו האומות ובאו להם אצל בלעם ואמרו לו מה קול ההמון ששמענו שמא מבול הוא בא להביא לעולם אמר להם כבר נשבע שלא יביא מבול אלא קול ההמון ששמעתם , הקב''ה נותן תורה לעמו :
<b style="color: gray;">מצודת דוד</b> ה' למבול ישב . כמו בעת שהיה המבול ישב ה' לבדו כי הכל נשטף ונודע אז שהוא המושל בכל : וישב . רצה לומר כ''כ בימי המשיח ישב הוא לבדו למלך לעולם אזי כולם יכירו כי הוא בורא עולם :
<b style="color: gray;">מצודת ציון</b> למבול . כמו במבול :
<b style="color: gray;">מלבי"ם פירוש המילות</b> ה', גם אם ה' למבול ישב, גם אם יתרבה השטף והרעש עד שיתהוה מזה מבול להחריב כל העולם, וישב ה' מלך לעולם, לשפוט את כל הארץ, כי ה' ימלוך עולם ועד גם כי אבדו גוים מארצו (כנ''ל י' ט''ז), בכל זאת.
<h3>{יא}</h3>
יְֽהוָ֗ה עֹ֭ז לְעַמּ֣וֹ יִתֵּ֑ן יְהוָ֓ה ׀ יְבָרֵ֖ךְ אֶת־עַמּ֣וֹ בַשָּׁלֽוֹם׃
<b style="color: gray;">מצודת דוד</b> ה' עוז . אז יתן ה' החוזק לעמו ויברכם בשלום :
<b style="color: gray;">תורה תמימה</b> ומה ראו לומר שים שלום אחר ברכת כהנים דכתיב ושמו את שמי על בני ישראל ואני אברכם ברכה דהקב"ה שלום שנאמר ה' יברך את עמו בשלום וכו'.<small><span style="color: gray;">מגילה יח ע"א</span></small>
א"ר אבין בר רב אדא א"ר יצחק מנין שהקב"ה מניח תפילין שנאמר נשבע ה' בימינו ובזרוע עוזו בימינו זו תורה שנאמר מימינו אש דת למו ובזרוע עוזו אלו תפילין שנאמר ה' עוז לעמו יתן וכו'.<small><span style="color: gray;">ברכות ו ע"א</span></small>
<b style="color: gray;">מלבי"ם פירוש המילות</b> ה' עוז לעמו יתן, לא יגע רע בישראל, בהפך הם ישיגו עי''ז עז ותעצומות, וה' יברך את עמו בשלום, שעי''כ נחרבו הרשעים הנלחמים עמהם והיה להם שלום מני צרים, (וכמו ששר עוד על כיוצא בזה בסי' מ''ו ובסי' מ''ח) :
<h2>תהילים פרק-ל</h2>
<h3>{א}</h3>
מִזְמ֡וֹר שִׁיר־חֲנֻכַּ֖ת הַבַּ֣יִת לְדָוִֽד׃
<b style="color: gray;">רש"י</b> שיר חנוכת הבית . שיאמרוהו הלוים בחנכת הבית בימי שלמה :
<b style="color: gray;">מצודת דוד</b> חנוכת הבית . המזמור הזה תקן לאמרו בעת חנוכת בית המקדש :
<b style="color: gray;">מצודת ציון</b> חנוכת . התחלת הדבר שעתיד לעמוד בה קרוי חנוך בלשון המקרא :
<b style="color: gray;">מלבי"ם פירוש המילות</b> שיר חנוכת הבית, המזמור כולו יוסד לתת הודאה בחלותו ויחי מחליו, ולא נמצא בו שום ענין מחנוכת הבית. ? ומבואר שהבית המוזכר פה הוא הבית המשלי, הוא הגוף שהוא מעון לנפש ובית להאדם הפנימי השוכן ודר בקרבו, כי הנפש הוא האדם באמת, והגוף החמרי הוא רק בית חומר לשבתה כל ימי היותה במצודה, (כמ''ש אף כי שוכני בתי חומר, ביום שיזועו שומרי הבית), ועת חלה אז רופפו עמודי הבית ומכונותיו, ואחר שנתרפא נבנה הבית על תילו וישב לימי עלומיו, לכן ציין שם השיר בשם חנוכת הבית לדוד, ר''ל בית דוד העצמי, מעון נפשו שנתחנך בהרפאותו :
<h3>{ב}</h3>
אֲרוֹמִמְךָ֣ יְ֭הוָה כִּ֣י דִלִּיתָ֑נִי וְלֹא־שִׂמַּ֖חְתָּ אֹיְבַ֣י לִֽי׃
<b style="color: gray;">רש"י</b> ארוממך ה' כי דליתני . הגבהתני : ולא שמחת אויבי לי . כמו עלי שהיו אומרים אין לדוד חלק לעולם הבא , וכשראו שבשבילו נפתחו הדלתות לארון אז ידעו שמחל לו הקב''ה על אותו עון ונהפכו פני שונאי דוד כשולי קדירה :
<b style="color: gray;">מצודת דוד</b> דליתני . רוממתני במה ששלמה בני הבא מבת שבע בנה המקדש כי בזה ידעו הכל אשר מחלת לי על עון דבת שבע : אויבי . האומרים עדיין העון הזה שמור בידי :
<b style="color: gray;">מצודת ציון</b> דליתני . רוממתני כמו דלו עיני למרום ( ישעיה ל''ח ) :
<b style="color: gray;">תורה תמימה</b> ת"ר שיר של תודה בכנורות ובנבלים ובצלצלים על כל פינה ופינה ועל כל אבן גדולה שבירושלים ואומר ארוממך ה' כי דליתני וגו' ושיר של פגעים ויש אומרין שיר של נגעים וכו'<small><span style="color: gray;">שבועות טו ע"א</span></small>
<b style="color: gray;">מלבי"ם פירוש המילות</b> ארוממך, תחלה אמר בדרך כלל, שע''י חליו שמחו אויביו וחשבו שלא יחיה אחרי נפלו, (כמ''ש בסי' ל''ח ובסי' מ''א), ואתה דליתני מן החולי ולא שמחת אויבי לי :
<b style="color: gray;">מלבי"ם ביאור המילות</b> דליתני. רוממתני מן החולי, כמו מרוממי משערי מות (למעלה ט') :
<h3>{ג}</h3>
יְהוָ֥ה אֱלֹהָ֑י שִׁוַּ֥עְתִּי אֵ֝לֶ֗יךָ וַתִּרְפָּאֵֽנִי׃
<b style="color: gray;">רש"י</b> ותרפאני . היא סליחת עון כמו ושב ורפא לו ( ישעיה ו' ) :
<b style="color: gray;">מצודת דוד</b> שועתי . התפללתי על העון הזה : ותרפאני . הוא מחילת העון שהיא רפואת הנפש וכן נאמר ושב ורפא לו ( ישעיה ו' ) :
<b style="color: gray;">מלבי"ם פירוש המילות</b> ה' אלהי, יאמר, {{{א}}} רפואתי לא היתה ע''י הטבע, רק שועתי אליך ואתה תרפאני, לא ע''י צרי ורופאים :
<h3>{ד}</h3>
יְֽהוָ֗ה הֶֽעֱלִ֣יתָ מִן־שְׁא֣וֹל נַפְשִׁ֑י חִ֝יִּיתַ֗נִי (מיורדי־)[מִיָּֽרְדִי־]בֽוֹר׃
<b style="color: gray;">רש"י</b> מירדי בור . כמו מירידתי לבור שלא ארד לגיהנם :
<b style="color: gray;">מצודת דוד</b> העלית . הצלתני מן המיתה ע''י מחילת העון : מירדי . מירידתי אל הבור כפל הדבר במ''ש :
<b style="color: gray;">מלבי"ם פירוש המילות</b> ה', (זאת שנית), סבת חליי היה ע''י העונות ותחלואי הנפש, שע''י שחלתה הנפש ונטתה למות מות נפשי ע''י עונותי עי''ז חלה גם הגוף, וע''י שהעלית מן שאול נפשי, שע''י כפרת עוני לא תרד נפשי הרוחנית לשאול ואבדון, עי''כ חייתני מירדי בור, עי''כ השגתי גם חיים הגופנים, כמ''ש לקמן ק''ג הסולח לכל עוניכי הרופא לכל תחלואיכי :
<b style="color: gray;">מלבי"ם ביאור המילות</b> נפשי. הרוחנית (כנ''ל ג'), וכן אך אלהים יפדה נפשי מיד שאול (לקמן מ''ט) :
<h3>{ה}</h3>
זַמְּר֣וּ לַיהוָ֣ה חֲסִידָ֑יו וְ֝הוֹד֗וּ לְזֵ֣כֶר קָדְשֽׁוֹ׃
<b style="color: gray;">רש"י</b> זמרו לה' חסידיו . על מה שעשה לי כי יכולים אתם לחסות בו שייטיב לכם ואפילו אתם שרוים בצער אל תיראו :
<b style="color: gray;">מצודת דוד</b> זמרו וגו' . בראותכם גודל חסדי ה' :
<b style="color: gray;">מלבי"ם פירוש המילות</b> זמרו. עפ''ז יאמר שחסידי ה' יזמרו לה' לספר שבחו מצד עצמו, וגם הודו (שההודאה הוא על הטובות שעשה שזה מיוחס) לזכר קדשו, שע''י הטובות זוכרים מעשי ה' ונותנים הודאה לשמו :
<h3>{ו}</h3>
כִּ֤י רֶ֨גַע ׀ בְּאַפּוֹ֮ חַיִּ֪ים בִּרְצ֫וֹנ֥וֹ בָּ֭עֶרֶב יָלִ֥ין בֶּ֗כִי וְלַבֹּ֥קֶר רִנָּֽה׃
<b style="color: gray;">רש"י</b> כי רגע . קטן באפו : חיים ברצונו . וחיים ארוכים יש בהרצותו ובהפייסו :
<b style="color: gray;">מצודת דוד</b> כי רגע . רק רגע חרה עלי באפו : חיים ברצונו . בעת נתרצה לי הבטיחני החיים . בערב . רצה לומר כן דרכו מעולם כאשר יחטא האדם וילין עמו בערב בכי מהפורענות הבא ובשוב מדרכו יתרצה לו מיד לבוקר ישלח עזרתו לשמחו :
<b style="color: gray;">תורה תמימה</b> והיינו דקאמר ליה בלעם לבלק מה אקב לא קבה אל ומה אזעם לא זעם ה' וכמה זעמו רגע וכמה רגע אמר אמימר ואיתימא רבינא רגע כמימריה ומנלן דרגע הוה ריתחיה דכתיב כי רגע באפו חיים ברצונו וכו'.<small><span style="color: gray;">עבודה זרה ד ע"ב</span></small>
וכמה זעמו רגע וכמה רגע א"ר אבין ואיתימא רבי אבינא רגע כמימריה. ומנא לן דרגע רתח שנא' כי רגע באפו חיים ברצונו וכו'.<small><span style="color: gray;">ברכות ז ע"א</span></small>
<b style="color: gray;">מלבי"ם פירוש המילות</b> כי רגע באפו, שזמן האף לא נמשך הרבה רק רגע, וזאת שנית שגם בעת האף חיים ברצונו, היה רצונו שאחיה, שלא היה האף כדי להמיתני רק כדי שע''י ימחול עונותי ע''י היסורים וישוב יחייני, עד שקצב את הזמן שרק בערב ילין בכי, ולבקר יבא רנה, שהיה זמנם רק מערב עד בקר :
<h3>{ז}</h3>
וַ֭אֲנִי אָמַ֣רְתִּי בְשַׁלְוִ֑י בַּל־אֶמּ֥וֹט לְעוֹלָֽם׃
<b style="color: gray;">רש"י</b> ואני אמרתי בשלוי . בשלוותי הייתי חושב לא אמוט לעולם , אבל אין הדבר ברשותי כי אם ברשותו של הקב''ה ברצונו העמיד את הררי את גדולתי להיות עוז וכיון שהסתיר פניו ממני מיד הייתי נבהל :
<b style="color: gray;">מצודת דוד</b> בשלוי . כשהייתי בשלוה אמרתי לעולם לא אנטה לפול :
<b style="color: gray;">מלבי"ם פירוש המילות</b> ואני, אני חשבתי שהחיים והבריאות הם טבעיים, עד שכל עוד שהגוף בריא הטבע נותנת שלא אחלה, וז''ש אני אמרתי בשלוי, ר''ל שכל עוד שאהיה שלו בגופי ולא ימצא בקרבי איזה הירוס ע''י ריב היסודות ומזגי הגוף ופרודם, בל אמוט לעולם, אבל עתה נודע לי שהחיים הם השגחיים תלוים בחפץ ה' ורצונו, כי רק.
<h3>{ח}</h3>
יְֽהוָ֗ה בִּרְצוֹנְךָ֮ הֶעֱמַ֪דְתָּה לְֽהַרְרִ֫י עֹ֥ז הִסְתַּ֥רְתָּ פָנֶ֗יךָ הָיִ֥יתִי נִבְהָֽל׃
<b style="color: gray;">מצודת דוד</b> ה' ברצונך . עתה רואה אני אשר הכל ממך כשהיית מרוצה לי העמדתה להררי ולגדולתי להיות בה העוז וכאשר הסתרת פניך ממני בעבור העון הייתי נבהל וחרד מהצרות הבאות :
<b style="color: gray;">מלבי"ם פירוש המילות</b> ברצונך העמדת להררי עז, העז שעליו עמד ההר שלי (היינו חיי גופי) על מכונו היה רצונך, על רצונך עמד ההר הנשגב, ובעת כי הסתרת פניך הייתי נבהל, כי התחיל ההר להתמוטט, כי מטו יסודותיו ואשיותיו, עד שהחולי לא היתה ע''י עונש השגחיי פעליי, רק ע''י הסתרת פנים וסור ההשגחה :
<h3>{ט}</h3>
אֵלֶ֣יךָ יְהוָ֣ה אֶקְרָ֑א וְאֶל־אֲ֝דֹנָ֗י אֶתְחַנָּֽן׃
<b style="color: gray;">רש"י</b> אליך ה' אקרא וגו' ואתחנן . תמיד לאמר לפניך מה בצע בדמי וגו' ואתה שמעת קולי והפכת מספדי למחול לי :
<b style="color: gray;">מלבי"ם פירוש המילות</b> אליך ה' אקרא, תפלתי היא רק אליך לא לאחר, וגם אל ה' אתחנן, התפלה היתה בעבור ה' וכבוד שמו, ר''ל שלא התפללתי על החיים בעבורי, רק כדי שאוכל להודות לך ולעבדך, וזה היה אצלי התכלית שהתאויתי לחיות, כי כן היה נוסח תפלתי.
<b style="color: gray;">מלבי"ם ביאור המילות</b> אל ה'. בעבור ה' וכבודו אליך אתחנן :
<h3>{י}</h3>
מַה־בֶּ֥צַע בְּדָמִי֮ בְּרִדְתִּ֪י אֶ֫ל־שָׁ֥חַת הֲיוֹדְךָ֥ עָפָ֑ר הֲיַגִּ֥יד אֲמִתֶּֽךָ׃
<b style="color: gray;">מצודת דוד</b> מה בצע . מה תועלת כשישפך דמי : היודך עפר . כשאדם שב להיות עפר וכי יודך אז וכי יגיד אמיתך הלא טוב להחיותו ושב ורפא לו ואז יודה לך :
<b style="color: gray;">מצודת ציון</b> מה בצע . מה תועלת וחמדה כמו ומה בצע ( מלאכי ג' ) :
<b style="color: gray;">מלבי"ם פירוש המילות</b> מה בצע בדמי, הנה בחיי יש לך בצע ותועלת ממני במה שאני מודה ומשבח לך, אבל בדמי, דהיינו בשתיקתי והפסק תנועתי, מה בצע יהיה לך, וכן מה בצע יהיה לך ברדתי אל שחת, כי {{{א}}} כ''ז שאני חי אני נותן הודאה על טובותיך אבל היודך עפר, {{{ב}}} כ''ז שאני חי אודיע האמתיות מכבוד ה' והשגחתו ונפלאותיו, אבל במותי היגיד אמתך, ולכן.
<b style="color: gray;">מלבי"ם ביאור המילות</b> בדמי. כמו ורשעים בחשך ידמו וכן ידמו לשאול (לקמן ל''א) ענין כריתה או שתיקה, כמו יזמרך כבוד ולא ידום, ועז''א מה בצע כשאדום :
<h3>{יא}</h3>
שְׁמַע־יְהוָ֥ה וְחָנֵּ֑נִי יְ֝הוָה הֱ‍ֽיֵה־עֹזֵ֥ר לִֽי׃
<b style="color: gray;">מלבי"ם פירוש המילות</b> שמע ה' וחנני להקימני מחליי וה' היה עוזר לי שאוכל להודות לך :
<h3>{יב}</h3>
הָפַ֣כְתָּ מִסְפְּדִי֮ לְמָח֪וֹל לִ֥י פִּתַּ֥חְתָּ שַׂקִּ֑י וַֽתְּאַזְּרֵ֥נִי שִׂמְחָֽה׃
<b style="color: gray;">רש"י</b> פתחת . אלאק''ש בלע''ז , כמו ( בראשית כד ) ויפתח את הגמלים , ור''ד כל המזמור על מרדכי ואסתר והמן , בפסיקתא זוטא , ואני אמרתי בשלוי , אמר המן , אליך ה' אקרא , אמרה אסתר וכו' עד היה עוזר לי הפכת מספדי למחול לי , אמר מרדכי וכל ישראל :
<b style="color: gray;">מצודת דוד</b> הפכת . הלא רבות פעמים הפכת מספדי למחול והשק אשר שמתי על מתני בעבור האבל והצער הלא התרת אותו מעלי ואזרתני בשמחה לזה גם עתה חנני :
<b style="color: gray;">מצודת ציון</b> למחול . מלשון מחולות ורקוד : פתחת . ענין התרת הקשר כמו פתחת למוסרי ( לקמן קי''ו ) :
<b style="color: gray;">תורה תמימה</b> אמר ר' פדת א"ר יוחנן הרואה חלום ונפשו עגומה וכו' יטיבנו בפני שלשה ליתי תלתא ולימא להו חלמא טבא חזאי וכו' ולימרו ג' הפוכות וג' פדויות ושלש שלומות שלש הפוכות הפכת מספדי למחול לי פתחת שקי ותאזרני שמחה אז תשמח בתולה במחול ובחורים וזקנים יחדיו והפכתי אבלם לששון וגו' ולא אבה ה' אלהיך לשמוע אל בלעם ויהפוך וגו'<small><span style="color: gray;">ברכות נה ע"ב</span></small>
<b style="color: gray;">מלבי"ם פירוש המילות</b> הפכת, והנה ראיתי שגם אתה שמעת תפלתי בעבור תכלית זה, כי מה שהפכת מספדי למחול לי היה על הכונה למען יזמרך כבוד, ומצייר שכבר נתאספו כל העם להספידו כי חשבו שמת, ופתאום חזרה בו נשמה עד שהקבוץ שבאו להספידו ועמדו סביב מטתו התחילו לחול במחול ובמחולות, ולא זאת לבד כי גם פתחת שקי, שעד עתה היה לבוש שק מפני עונו ועתה הסיר את שקו כי ידע שנמחל לו העון, ותאזרני שמחה תחת השק, וכ''ז עשית.
<h3>{יג}</h3>
לְמַ֤עַן ׀ יְזַמֶּרְךָ֣ כָ֭בוֹד וְלֹ֣א יִדֹּ֑ם יְהוָ֥ה אֱ֝לֹהַ֗י לְעוֹלָ֥ם אוֹדֶֽךָּ׃
<b style="color: gray;">מצודת דוד</b> למען יזמרך . ובעבור זה יזמר לך הנשמה ולא ישתוק מן הזמר ואודך לעולם :
<b style="color: gray;">מצודת ציון</b> כבוד . היא הנשמה שהיא כבוד הגוף :
<b style="color: gray;">תורה תמימה</b> איתמר נמי אמר רבי חלבו אמר עולא ביראה חייב אדם לקרות את המגילה בלילה ולשנותה ביום שנאמר למען יזמרך כבוד ולא ידום ה' אלהי לעולם אודך:<small><span style="color: gray;">מגילה ד ע"א</span></small>
<b style="color: gray;">מלבי"ם פירוש המילות</b> למען יזמרך כבוד, כדי שהנפש שבי שנקראת בשם כבוד יוכל לזמרך, ולא ידום ויפסק ע''י המיתה מן נעים זמירות ישראל, וא''כ אחר שעקר התכלית שבעבורו החיית אותי, היה כדי שאזמר לך לכן גם אני אעשה כן וה' אלהי לעולם אודך :
<h2>תהילים פרק-לא</h2>
<h3>{א}</h3>
לַמְנַצֵּ֗חַ מִזְמ֥וֹר לְדָוִֽד׃
<b style="color: gray;">מלבי"ם פירוש המילות</b> למנצח. המזמור הזה הוסד על מה שע''י נבואת גד שישוב לארץ יהודה וע''י תשובת האו''ת שילך לקעילה להושיע את ישראל מיד פלשתים, נסגר בקעילה (ש''א כ''ב), ואז רדף שאול אחריו, וה' הודיעו ע''י האו''ת שבעלי קעילה לא יעמדו באמונתם ויסגירוהו ביד שאול, ויצא משם וישב במדבר במצדות, וישב במדבר זיף, ומשם עלו הזיפים וירגלוהו אל שאול, ושאול ואנשיו עוטרים את דוד, וה' הצילהו מידו :
<h3>{ב}</h3>
בְּךָ֖ יְהוָ֣ה חָ֭סִיתִי אַל־אֵב֣וֹשָׁה לְעוֹלָ֑ם בְּצִדְקָתְךָ֥ פַלְּטֵֽנִי׃
<b style="color: gray;">מצודת דוד</b> אל אבושה . לזה מהראוי שלא אבוש לעולם אף שאין בי זכות והצילני בצדקתך :
<b style="color: gray;">מלבי"ם פירוש המילות</b> בך ה' חסיתי, כי מה שחזר לארץ יהודה היה ע''פ ה' לכן אל אבושה לעולם, וגם אם איני ראוי ע''פ מעשי בצדקתך פלטני :
<h3>{ג}</h3>
הַטֵּ֤ה אֵלַ֨י ׀ אָזְנְךָ֮ מְהֵרָ֪ה הַצִּ֫ילֵ֥נִי הֱיֵ֤ה לִ֨י ׀ לְֽצוּר־מָ֭עוֹז לְבֵ֥ית מְצוּד֗וֹת לְהוֹשִׁיעֵֽנִי׃
<b style="color: gray;">רש"י</b> מצודות . פלי''ישיץ בלע''ז :
<b style="color: gray;">מצודת דוד</b> הטה אלי . לשמוע תפלתי : לצור . דומה לסלע חזק ולבית מצודות והוא מבצר חזק :
<b style="color: gray;">מלבי"ם פירוש המילות</b> הטה אלי אזנך שתשמע תפלתי תיכף, וגם מהרה הצילני, והגם שאני יוצא עתה מעיר מבצר היה אתה לי לצור מעז, והגם שאצטרך לצאת גם מן המצודות במדבר, היה אתה לי לבית מצודות להושיעני :
<h3>{ד}</h3>
כִּֽי־סַלְעִ֣י וּמְצוּדָתִ֣י אָ֑תָּה וּלְמַ֥עַן שִׁ֝מְךָ֗ תַּֽנְחֵ֥נִי וּֽתְנַהֲלֵֽנִי׃
<b style="color: gray;">רש"י</b> תנחני . מונאראש''מוי בלע''ז כמו ( שמות ל''ב ) לך נחה את העם וגו' :
<b style="color: gray;">מצודת דוד</b> למען שמך . המורה על הרחמים : תנחני . בדרך ישרה :
<b style="color: gray;">מצודת ציון</b> ותנהלני . ותנהגני :
<b style="color: gray;">מלבי"ם פירוש המילות</b> (ד-ה) כי, לא על המבצר אני בוטח, רק סלעי ומצודתי אתה, והגם שאהיה נודד במדבר, למען שמך (כי אתה מעוזי) תנחני ותנהלני ותוציאני מרשת זו טמנו לי. אחר שנקרא שמך עלי שאתה מעוזי, עי''כ תעשה למען כבודך בין מה שתנחני במדבר במקומות שלא תמצאני שם יד שאול, ובין מה שתוציאני מרשת שטמנו אנשי קעילה או הזיפים :
<b style="color: gray;">מלבי"ם ביאור המילות</b> תנחני ותנהלני. שניהם באו על ההנהגה בנחת (שזה המבדיל בינם ובין נהג) רק פעל נהל מציין שמנהל את היעף והאין כח, וינהלם בחמורים לכל כושל (דה''ב כ''ח), עלות ינהל (ישעיה מ'), נחית בחסדך ומוסיף נהלת בעזך (שמות ט''ו) :
<h3>{ה}</h3>
תּוֹצִיאֵ֗נִי מֵרֶ֣שֶׁת ז֭וּ טָ֣מְנוּ לִ֑י כִּֽי־אַ֝תָּה מָֽעוּזִּֽי׃
<b style="color: gray;">מצודת דוד</b> טמנו לי . הסתירו עלי שאפול בה :
<h3>{ו}</h3>
בְּיָדְךָ֮ אַפְקִ֪יד ר֫וּחִ֥י פָּדִ֖יתָה אוֹתִ֥י יְהוָ֗ה אֵ֣ל אֱמֶֽת׃
<b style="color: gray;">רש"י</b> בידך אפקיד רוחי . קומנ''דריה בלע''ז , אפקיד רוחי תמיד לפי שאתה פדיתה אותי מצרה :
<b style="color: gray;">מצודת דוד</b> בידך . בפקדון אתן רוחי בידך ועליך לשמרו : פדיתה . עבר במקום עתיד ור''ל הן ידעתי שתפדה אותי ממות כי אתה אל אמת להחזיר הפקדון :
<b style="color: gray;">תורה תמימה</b> א"ר יהושע בן לוי אע"פ שקרא אדם ק"ש בביהכ"נ מצוה לקרותו על מטתו אמר רבי יוסי מאי קרא רגזו ואל תחטאו אמרו בלבבכם על משכבכם ודומו סלה אמר רב נחמן אם תלמיד חכם הוא אין צריך אמר אביי אף תלמיד חכם מיבעי ליה למימר חד פסוקא דרחמי כגון בידך אפקיד רוחי פדיתה אותי ה' אל אמת:<small><span style="color: gray;">ברכות ד ע"ב</span></small>
<b style="color: gray;">מלבי"ם פירוש המילות</b> בידך, הגם שמה שהפקדתי תחלה את כל אשר לי ביד אנשי קעילה בבטחי בם היה שקר, כי הם רצו להסגירני בידו כי אינם אנשי אמת, אבל את רוחי הפקדתי בידך לא בידם, ואתה פדית אותי מיד רודפי, כי אתה אל אמת :
<h3>{ז}</h3>
שָׂנֵ֗אתִי הַשֹּׁמְרִ֥ים הַבְלֵי־שָׁ֑וְא וַ֝אֲנִ֗י אֶל־יְהוָ֥ה בָּטָֽחְתִּי׃
<b style="color: gray;">רש"י</b> השומרים הבלי שוא . המצפים לתשועת ע''א :
<b style="color: gray;">מצודת דוד</b> השומרים . המצפים לתשועת גלולים :
<b style="color: gray;">מצודת ציון</b> השומרים . המצפים כמו ואביו שמר את הדבר ( בראשית ל''ז ) :
<b style="color: gray;">מלבי"ם פירוש המילות</b> שנאתי השומרים הבלי שוא, הבוטחים בבני אדם שהבטחתם הבל ושוא כמו שהיה באנשי קעילה, ואני אל ה' בטחתי :
<h3>{ח}</h3>
אָגִ֥ילָה וְאֶשְׂמְחָ֗ה בְּחַ֫סְדֶּ֥ךָ אֲשֶׁ֣ר רָ֭אִיתָ אֶת־עָנְיִ֑י יָ֝דַ֗עְתָּ בְּצָר֥וֹת נַפְשִֽׁי׃
<b style="color: gray;">מצודת דוד</b> אשר ראית . נתת לב לראות עניי וידעת צרות נפשי :
<b style="color: gray;">מלבי"ם פירוש המילות</b> (ח-ט) אגילה ואשמחה בחסדך שעשית עמדי, והמאמרים מקבילים, אשר ראית את עניי ולא הסגרתני ביד אויב, שהוא מה שלא הסגירו ביד שאול בהיותו בקעילה, ידעת בצרות נפשי העמדת במרחב רגלי, שבעת שעטרו אותו שאול ואנשיו, ודוד הלך מצד ההר מזה ושאול מצד ההר מזה, והיה המקום צר שלא יכול לברוח כי ההר סגר בעדו, והיה אז בצרה גדולה ואתה ידעת בצרות נפשי ומלאך בא אל שאול ועי''כ העמדת במרחב רגלי :
<b style="color: gray;">מלבי"ם ביאור המילות</b> אגילה ואשמחה. הגיל הוא בעת התחדש הישועה ואח''כ היא שמחה תמידית (כנ''ל כ''א ב') ראית את עניי, ידעת בצרות נפשי. העוני הוא גלוי ונראה נגד צרות הנפש שהוא דבר פנימי, לכן אמר בו ראית. ובצרת הנפש אמר ידעת :
<h3>{ט}</h3>
וְלֹ֣א הִ֭סְגַּרְתַּנִי בְּיַד־אוֹיֵ֑ב הֶֽעֱמַ֖דְתָּ בַמֶּרְחָ֣ב רַגְלָֽי׃
<b style="color: gray;">רש"י</b> הסגרתני . ליבראש''מווי . ומנחם חבר אותו לשון סגירה וכן כל לשון סגר :
<b style="color: gray;">מצודת דוד</b> ולא הסגרתני . לא מסרת אותי ביד האויב והעמדת רגלי במקום מרחב שלא אמעד :
<b style="color: gray;">מצודת ציון</b> הסגרתני . מסרתני כמו להסגיר לאדום ( עמוס א' ) :
<h3>{י}</h3>
חָנֵּ֥נִי יְהוָה֮ כִּ֤י צַ֫ר־לִ֥י עָשְׁשָׁ֖ה בְכַ֥עַס עֵינִ֗י נַפְשִׁ֥י וּבִטְנִֽי׃
<b style="color: gray;">רש"י</b> עששה . כהתה לשון עששית שאדם נותן זכוכית לנגד עיניו לראות לעבר הזכוכית דבר , אין אותה מראה ברורה :
<b style="color: gray;">מצודת דוד</b> עששה . בעבור כעס מתוגיון הצרות כאלו נרקבו עיני וגו' :
<b style="color: gray;">מצודת ציון</b> עששה . ענין בליה ורקבון וכן למטה ועצמי עששו וקרוב הוא מלשון עש יאכלם ( ישעיה נ' ) שהוא התולעת האוכל הבגד ומפסידה : נפשי . הוא הנפש המתאוה :
<b style="color: gray;">מלבי"ם פירוש המילות</b> חנני ה' כי צר לי, שצר לי בפועל מרעת האויב, זאת שנית, כי עששה בכעס עיני ונפשי ובטני על דבריהם שמדברים להכעיס אותי ולחרפני, ומפרש, נגד מ''ש כי צר לי. (יא-יב) כי כלו ביגון חיי ושנותי באנחה מרוב הצרות, ונגד מ''ש עששה בכעס עיני, כי כשל בעוני כחי מכל צוררי הייתי חרפה, שצוררי מחרפים אותי לאמר שע''י עוני כשל כחי ועל ידי עוני עששו עצמי ואני חלוש, כן הייתי חרפה מצוררי והייתי חרפה לשכני מאד, שמחרפים גם את שכני ששוכן אצלם איש מלא עונות ופשעים, והייתי פחד למיודעי שפחדו להתקרב אלי מיראת צוררי בל ירעו להם בעבור זה, עד שרואי בחוץ נדדו ממני לבל אתקרב אליהם, עד כי.
<b style="color: gray;">מלבי"ם ביאור המילות</b> עששה. נרקבה (כנ''ל ו' ח') :
<h3>{יא}</h3>
כִּ֤י כָל֪וּ בְיָג֡וֹן חַיַּי֮ וּשְׁנוֹתַ֪י בַּאֲנָ֫חָ֥ה כָּשַׁ֣ל בַּעֲוֹנִ֣י כֹחִ֑י וַעֲצָמַ֥י עָשֵֽׁשׁוּ׃
<b style="color: gray;">רש"י</b> ועצמי עששו . לשון רקב כאלו אכלם עש :
<b style="color: gray;">מצודת דוד</b> ביגון . בעבור היגון כלו ונשלמו ימי חיי וכן ושנותי באנחה וכפל הדבר במ''ש : בעוני . בעבור עוני כשל כוחי ונדבקו עצמי :
<b style="color: gray;">מלבי"ם ביאור המילות</b> ביגון חיי ושנותי באנחה. יגון בלב ואנחה בפועל כמו שכתוב (ישעיה ל''ה), והחיים פנימים נגד השנים, שהוא הזמן המתראה על ידי החיים והשנוים המתהוים ממנו, וכן מגביל כחי, ועצמי, שהכח פנימי :
<h3>{יב}</h3>
מִכָּל־צֹרְרַ֨י הָיִ֪יתִי חֶרְפָּ֡ה וְלִשֲׁכֵנַ֨י ׀ מְאֹד֮ וּפַ֪חַד לִֽמְיֻדָּ֫עָ֥י רֹאַ֥י בַּח֑וּץ נָדְד֥וּ מִמֶּֽנִּי׃
<b style="color: gray;">רש"י</b> מכל צוררי . מאת כל צוררי , הייתי חרפה לגדוף : ולשכני . אני חרפה מאד ופחד למיודעי . אמישקטיישנ''ץ . מתפחדים על קורותי :
<b style="color: gray;">מצודת דוד</b> מכל צוררי . מכל מה שעושים לי צוררי הייתי לחרפה להרואים בי כי מלעיגים עלי : ולשכני . היודעים יותר ממה שעושים לי צוררי להם אני מאד לחרפה : ופחד למיודעי . אני לפחד להם כי בראותם צרתי יפחדו לנפשם שלא יקרא להם כמקרי : רואי בחוץ . הרואים אותי בחוצות נדדו מפני והלכו להם כי כן דרך אדם לברוח מראות חלי קשה ודבר מגונה ונמאס :
<b style="color: gray;">מצודת ציון</b> למיודעי . למכירי ואוהבי כמו ומודע לבינה תקרא ( משלי ז' ) :
<h3>{יג}</h3>
נִ֭שְׁכַּחְתִּי כְּמֵ֣ת מִלֵּ֑ב הָ֝יִ֗יתִי כִּכְלִ֥י אֹבֵֽד׃
<b style="color: gray;">רש"י</b> ככלי אובד . ההולך לאבד כל לשון אבידה אין הלשון נופל על בעל אבידה לומר הוא אבד אותה אלא האבידה אובדת ממנו כד''א אשר תאבד ממנו ( דברים כ , 'ב ) האובדת לא בקשתם ( יחזקאל ל''ד ) :
<b style="color: gray;">מצודת דוד</b> כמת מלב . כמו המת הנשכח מהלב : ככלי . ר''ל ככלי כל שהוא אשר כשהוא נאבד אין אדם זוכרו :
<b style="color: gray;">תורה תמימה</b> אמר רב אין המת משתכח מן הלב אלא לאחר שנים עשר חדש שנאמר נשכחתי כמת מלב הייתי ככלי אובד וכו'.<small><span style="color: gray;">ברכות נח ע"ב</span></small>
<b style="color: gray;">מלבי"ם פירוש המילות</b> נשכחתי מלב כמת, שהגם שאני עוד חי הייתי בעיניהם ככלי אובד, כמעותד לאבדון וכליון :
<h3>{יד}</h3>
כִּ֤י שָׁמַ֨עְתִּי ׀ דִּבַּ֥ת רַבִּים֮ מָג֪וֹר מִסָּ֫בִ֥יב בְּהִוָּסְדָ֣ם יַ֣חַד עָלַ֑י לָקַ֖חַת נַפְשִׁ֣י זָמָֽמוּ׃
<b style="color: gray;">רש"י</b> דבת רבים . עצת רבים , דבת לשון דובב שפתי ישנים ( שיר ז' ) וכן כל דבה שבמקרא פרלר''יץ בלע''ז : מגור מסביב . שמייראין ומפחדין אותי : בהוסדם . בהתיעצם : זממו . לשון מחשבה :
<b style="color: gray;">מצודת דוד</b> דבת רבים . דברי רע מרבים המפחדים אותי מסביב : בהוסדם . במה שהם מתייעצים עלי כולם יחד וחושבים לקחת נפשי ור''ל ובעבור שאני שומע כ''ז ואני כאלם לא יפתח פיו לזה אני שכוח בעיני כל כי חושבים שכלה תקותי :
<b style="color: gray;">מצודת ציון</b> דבת . ענין אמירת דבת הרע כמו ויבא את דבתם ( בראשית ל''ז ) : מגור . פחד כמו ויגר מואב ( במדבר כ''ב ) : בהוסדם . ענין עצה שהיא כיסוד להבנין : זממו . חשבו :
<b style="color: gray;">מלבי"ם פירוש המילות</b> כי, ובכל זה לא נשכחתי מלב הצוררים, כי בהפך שמעתי דבת רבים מגור מסביב בהוסדם יחד עלי, שהם כשנועצו עלי למסרני ביד שאול, יוציאו ג''כ דבה על רבים, כמו שהוציאו דבה על נוב עיר הכוהנים שידם עמי, ועי''כ יעשו מגור מסביב, שכל אשר סביבי יראים ומתפחדים פן יענשו מן המלך, ועי''כ לקחת נפשי זממו, שעי''כ כ''א יודיע מקומי ובזה יקחו את נפשי :
<h3>{טו}</h3>
וַאֲנִ֤י ׀ עָלֶ֣יךָ בָטַ֣חְתִּי יְהוָ֑ה אָ֝מַ֗רְתִּי אֱלֹהַ֥י אָֽתָּה׃
<b style="color: gray;">מצודת דוד</b> ואני . אבל אני אבטח בה' ולא אירא מהם : אלהי אתה . ותעזרני מהם :
<b style="color: gray;">מלבי"ם פירוש המילות</b> ואני, הגם שאין לי עוד שום מכיר ומושיע עליך בטחתי ה', אמרתי אלהי אתה, הלא אתה עדן המשגיח עלי ומושיע :
<h3>{טז}</h3>
בְּיָדְךָ֥ עִתֹּתָ֑י הַצִּ֘ילֵ֤נִי מִיַּד־א֝וֹיְבַ֗י וּמֵרֹדְפָֽי׃
<b style="color: gray;">רש"י</b> בידך עתותי . עתים העוברים עלי על פיך הם ובגזרותיך :
<b style="color: gray;">מצודת דוד</b> בידך עתותי . כל העיתות שעברו עלי בין העתים לטובה ובין העתים לרעה הלא המה בידך על פיך נעשו : הצילני מיד אויבי . כי הלא הכל בידך :
<b style="color: gray;">מלבי"ם פירוש המילות</b> בידך עתותי, הלא העתים העוברים עלי הם בידך עת טובה או עת רעה ממך נגזרו, א''כ הצילני מיד אויבי הם הזיפים, ומרודפי, שאול ואנשיו :
<h3>{יז}</h3>
הָאִ֣ירָה פָ֭נֶיךָ עַל־עַבְדֶּ֑ךָ ה֖וֹשִׁיעֵ֣נִי בְחַסְדֶּֽךָ׃
<b style="color: gray;">מצודת דוד</b> האירה . הראה לי פנים מאירות והוא מדרך משל הנהוג בין אדם לרעהו :
<b style="color: gray;">מלבי"ם פירוש המילות</b> האירה פניך על עבדך, שתושיעני ע''י השגחה גלויה עד שכולם יראו פניך והשגחתך, והושיעני בחסדך שהחסד אין לו גבול, וזה יהיה כדי.
<h3>{יח}</h3>
יְֽהוָ֗ה אַל־אֵ֭בוֹשָׁה כִּ֣י קְרָאתִ֑יךָ יֵבֹ֥שׁוּ רְ֝שָׁעִ֗ים יִדְּמ֥וּ לִשְׁאֽוֹל׃
<b style="color: gray;">רש"י</b> אל אבושה וגו' . אחרי שקראתיך אין נאה שאבוש : ידמו לשאול . ישתתקו ויאלמו למות :
<b style="color: gray;">מצודת דוד</b> כי קראתיך . והואיל ובך בטחתי מהראוי שלא אבוש : ידמו . יכרתו לרדת לשאול :
<b style="color: gray;">מצודת ציון</b> ידמו . יכרתו כמו אל תדמו בעונה ( ירמיה נא ) :
<b style="color: gray;">מלבי"ם פירוש המילות</b> ה' אל אבושה כי קראתיך, כדי שיהיה קידוש השם וידעו כולם שהקורא אותך לא יבוש, ובהפך יבושו רשעים כי יכרתו וידמו לרדת לשאול :
<h3>{יט}</h3>
תֵּ֥אָלַ֗מְנָה שִׂפְתֵ֫י שָׁ֥קֶר הַדֹּבְר֖וֹת עַל־צַדִּ֥יק עָתָ֗ק בְּגַאֲוָ֥ה וָבֽוּז׃
<b style="color: gray;">רש"י</b> הדוברות על צדיק עתק . שאומרות לשאול עלי דוד מבקש רעתך : עתק . סרה דבר שאינו כמו ויעתק משם ( בראשית י''ב ) , ודונש פתר אותו לשון דבר גדול וקשה כמו עתקו וגם גברו חיל ( איוב כ''א ) , הון עתק ( משלי ח' ) , ולמכסה עתיק ( ישעיה כ''ג ) ( סא''א ) :
<b style="color: gray;">מצודת דוד</b> תאלמנה . מהראוי שתאלמנה שפתי שקר :
<b style="color: gray;">מצודת ציון</b> תאלמנה . מל' אלם : עתק . חזק וקשה כמו ידברו עתק ( לקמן ל''ד ) . ובוז . ובזיון :
<b style="color: gray;">תורה תמימה</b> אמר רב יהודה אמר רב כל מי שיש לו מעות ומלוה אותן שלא בעדים עובר משום ולפני עור לא תתן מכשול וריש לקיש אמר גורם קללה לעצמו שנאמ' תאלמנה שפתי שקר הדוברות על צדיק עתק וכו'.<small><span style="color: gray;">בבא מציעא עה ע"ב</span></small>
<b style="color: gray;">מלבי"ם פירוש המילות</b> תאלמנה, אחר שראה השגחת ה' עליו יאמר, מעתה תאלמנה שפתי שקר הם שפתי הכופרים, הדוברים על צדיק על ה' הצדיק, דברי עתק בגאוה ובוז, שאומרים שאין ה' משגיח בעולמו ואין שכר ועונש, ושהעולם הפקר, ועתה ע''י שיראו השגחתך איך אתה מציל את החוסים בך תאלמנה שפתותיהם, כי
<b style="color: gray;">מלבי"ם ביאור המילות</b> עתק. בא על ההעתקה ממקום, ויעתק משם ההרה, ועל לשון חוזק, ולדעתי עקר ענינו בכ''מ לשון העתק, כי כ''מ שבא על דבור שמדברים עתק על ה' היינו הכחשת ההשגחה, כמו (ש''א ב' ג', לקמן ע''ה ז', צ''ד ד') בא על הכחשת השגחת ה', עי' פרושי בכ''מ האלה והוא מענין העתק שהוא מועתק ורחוק מברואיו, וכן פי' חז''ל (ב''ר פ''א), הדוברות על צדיק עתק שהעתיק מבריותיו, ורצונו לומר יאלמו המכחישים השגחת ה' על ידי שרואים צדיק ורע לו ובאמת ה' משגיח עליו אם לשלם לו בעוה''ב, ואם גם בעוה''ז תצפנם בסוכה ויפעל לחוסים בו נגד בני אדם וכולם יראו מזה השגחת ה', וכן מ''ש עתקו גם גברו חיל, הון עתק, היינו דבר הנעתק ומופרש מדרך הטבע :
<h3>{כ}</h3>
מָ֤ה רַֽב־טוּבְךָ֮ אֲשֶׁר־צָפַ֪נְתָּ לִּֽירֵ֫אֶ֥יךָ פָּ֭עַלְתָּ לַחֹסִ֣ים בָּ֑ךְ נֶ֝֗גֶד בְּנֵ֣י אָדָם׃
<b style="color: gray;">רש"י</b> מה רב טובך . ידעתי לעולם הבא יש שכר טוב ליראיך ומכל מקום בעולם הזה שהרשעים מקיפים אותם אני מתפלל עליהם שתסתירם בסתר פניך :
<b style="color: gray;">מצודת דוד</b> מה רב . מה מאד רב הטוב אשר צפנת לתת ליראיך בעוה''ב ואף הרבה טובה פעלת להחוסים בך נגד בני אדם ר''ל אשר כל אדם חסו בו :
<b style="color: gray;">תורה תמימה</b> הנהו תרי תלמידי דהוו יתבי קמיה דרבא חד אמר ליה אקריון בחלמאי מה רב טובך אשר צפנת ליראיך וחד אמר ליה אקריון בחלמאי וישמחו כל חוסי בך לעולם ירננו ויעלצו בך אוהבי שמך אמר להו תרוייכו רבנן צדיקי גמורי אתון מר מאהבה ומר מיראה:<small><span style="color: gray;">סוטה לא ע"א</span></small>
<b style="color: gray;">מלבי"ם פירוש המילות</b> מה רב, הגם שרב מאד טובך אשר צפנת ליראיך, שהוא שכר הצפון לצדיקים בעוה''ב שהוא רב מאד, אבל הלא הוא צפון ונעלם ואין רואים אותו, אבל הטוב שפעלת לחוסים בך אינו צפון ונסתר, כי הטוב הזה הוא נגד בני אדם, שהוא נראה לכל, (ור''ל שעל מה שימצאו רעות לצדיק בעוה''ז יש ע''ז תשובה שעי''כ ימצא שכר גדול ורב טוב בעוה''ב, אבל זה דבר צפון ורבים מכחישים עי''כ את ההשגחה ממה שנראה צדיק ורע לו, אבל ההשגחה הגלויה שיעשה ה' לחוסים בו הוא דבר הנראה לכל, ובזה תאלמנה שפתי שקר הדוברים על צדיק חי עולמים עתק לאמר שאינו משגיח) :
<h3>{כא}</h3>
תַּסְתִּירֵ֤ם ׀ בְּסֵ֥תֶר פָּנֶיךָ֮ מֵֽרֻכְסֵ֫י אִ֥ישׁ תִּצְפְּנֵ֥ם בְּסֻכָּ֗ה מֵרִ֥יב לְשֹׁנֽוֹת׃
<b style="color: gray;">רש"י</b> מרוכסי איש . מחבורי רשעים המתקשרים יחד להרע להם :
<b style="color: gray;">מצודת דוד</b> תסתירם . כי הסתרתם בסתר הבאה מפניך להיות נסתרים מגבהות כל איש רשע . מריב . מהמריבה הבא מהלשונות :
<b style="color: gray;">מצודת ציון</b> מרוכסי . ענין גבהות וכן והרכסים לבקעה ( ישעיה מ' ) :
<b style="color: gray;">מלבי"ם פירוש המילות</b> תסתירם, מבאר שהגם שידמה לפעמים שה' מסתיר פניו מיראיו ועי''כ ימצא אותם רעות בעוה''ז, זה הוא לטובתם, כי בסתר פניך תסתירם מרכסי איש, ר''ל עם זה שה' יסתיר מהם פניו והשגחתו וישיגם רעות וצרות בזה יסתירם מרכסי איש, ר''ל שינצלו מן הרכסים הנמצא בטבע האיש, שהוא היצר הרע והתאוות שהם דומים כרכסים המקלקלים את הדרך הישר, כן הם יעכבו בעדו מלכת בדרך ישר, וע''י הסתרת פנים ויסורים יהיה העקוב למישור והרכסים לבקעה וילכו בדרך הישר, ובכ''ז הגם שאתה מסתיר פנים, אתה מסוכך עליהם ותצפנם בסוכת השגחתך מריב לשונות ובעלי לה''ר, כמו שהציל את דוד מן הזיפים וכל המלשינים עליו בפני שאול :
<b style="color: gray;">מלבי"ם ביאור המילות</b> בסתר פניך. כמו אסתירה פני מהם, במה שאתה מסתיר פניך מהם, תסתירם, תצפנם. הסתר הוא יותר מן הצפון (איוב י''ד י''ג, ולמעלה כ''ז ה'), כי שמירת הנפש מחטא הוא גדול משמירת הגוף : מרכסי. כמו והרכסים לבקעה (ישעיה מ'), רכסים הנמצאים בלב איש המקלקלים יושר הדרך :
<h3>{כב}</h3>
בָּר֥וּךְ יְהוָ֑ה כִּ֥י הִפְלִ֘יא חַסְדּ֥וֹ לִ֝֗י בְּעִ֣יר מָצֽוֹר׃
<b style="color: gray;">רש"י</b> בעיר מצור . בקעילה , כשאמר שאול עלי נסגר לבא בעיר דלתים ובריח ( שמואל א' כ''ג ) :
<b style="color: gray;">מצודת דוד</b> כי הפליא . אשר גם לי עשה חסד נפלא לחזק אותי כאלו הייתי בעיר מבצר :
<b style="color: gray;">מלבי"ם פירוש המילות</b> ברוך ה', עפ''ז נותן הודאה, {{{א}}} מה שהפליא חסדו לי בעיר מצור, שלא נשאר בקעילה שהיתה עיר מצור ששם היה שאול צר עליו וכבשו :
<h3>{כג}</h3>
וַאֲנִ֤י ׀ אָ֘מַ֤רְתִּי בְחָפְזִ֗י נִגְרַזְתִּי֮ מִנֶּ֪גֶד עֵ֫ינֶ֥יךָ אָכֵ֗ן שָׁ֭מַעְתָּ ק֥וֹל תַּחֲנוּנַ֗י בְּשַׁוְּעִ֥י אֵלֶֽיךָ׃
<b style="color: gray;">רש"י</b> ואני אמרתי בחפזי . כשיצאתי מקעילה ובאתי אל מדבר מעון והייתי נחפז ללכת מפני שאול כי השיגני , ושאול ואנשיו עוטרים אלי ואל אנשי לתפשם . אמרתי בלבי נגרזתי . נכרתתי לשון גרזן הכורת את העץ על שם גזירתו נקרא גרזן כך פי' דונש ומנחם חברו כמו נגרשתי ואין לו דמיון בתורה ( סא''א ) :
<b style="color: gray;">מצודת דוד</b> בחפזי . כשהייתי נחפז לברוח מפני שאול כמ''ש ויהי דוד נחפז ( ש''א כ''ג ) אז אמרתי נכרתי מנגד עיניך כי היה קרוב מאוד להמסר ביד שאול : אכן שמעת . כי נוצלתי גם אז מידו :
<b style="color: gray;">מצודת ציון</b> בחפזי . מל' חפזון ובהלה : נגרזתי . מל' גרזן ור''ל נכרתי כדבר הנכרת בגרזן :
<b style="color: gray;">מלבי"ם פירוש המילות</b> ואני, הודאה ב' על עת שעטרו שאול ואנשיו לתפשם, ששם כתיב ויהי דוד נחפז ללכת מפני שאול, ואז אמרתי בחפזי נגרזתי מנגד עיניך כי הי' בסכנה גדולה, אכן שמעת קול תחנוני והצלתני ע''י המלאך שבא אל שאול :
<b style="color: gray;">מלבי"ם ביאור המילות</b> נגרזתי. כמו נגזרתי :
<h3>{כד}</h3>
אֶֽהֱב֥וּ אֶת־יְהוָ֗ה כָּֽל־חֲסִ֫ידָ֥יו אֱ֭מוּנִים נֹצֵ֣ר יְהוָ֑ה וּמְשַׁלֵּ֥ם עַל־יֶ֝֗תֶר עֹשֵׂ֥ה גַאֲוָֽה׃
<b style="color: gray;">רש"י</b> אמונים נוצר ה' . שומר ה' את המאמינים בישועתו וסומכים עליו : על יתר . מדה במדה מכוונת כחץ על יתר הקשת ( סא''א ) , או יש לפתור על יתר , חבל כנגד חבל קו כנגד קו , ל''א יתר הוא לשון גאוה כמו ( ישעיה ט''ו ) יתרה עשה פירוש ומשלם על יתר בגאוה לעושי גאוה ( סא''א ) :
<b style="color: gray;">מצודת דוד</b> אהבו . לזה אהבו את ה' כי הוא שומר אנשי אמונים : על יתר . על יתרון הגאות של עושי הגאוה :
<b style="color: gray;">מלבי"ם פירוש המילות</b> אהבו, עפ''ז סיים דבריו נגד הדוברים על צדיקו של עולם עתק, ואחר שנתברר שיש שכר ועונש והשגחה, אהבו את ה' כל חסידיו כי הוא נוצר אנשי אמונים, וכן משלם על יתר של עושה גאוה כמו שנצר את דוד ושלם עונש לשאול :
<b style="color: gray;">מלבי"ם ביאור המילות</b> אמונים. כמו כי פסו אמונים (למעלה י''ב) :
<h3>{כה}</h3>
חִ֭זְקוּ וְיַאֲמֵ֣ץ לְבַבְכֶ֑ם כָּל־הַ֝מְיַחֲלִ֗ים לַיהוָֽה׃
<b style="color: gray;">רש"י</b> חזקו ויאמץ לבבכם . כמו שראיתם שעשה לי להושיעני שהוחלתי לו :
<b style="color: gray;">מצודת דוד</b> חזקו . כל המקוים לה' חזקו ואמצו לבבכם ותהיו בטוחים כי הלא תראו כי יש תקוה :
<b style="color: gray;">מלבי"ם פירוש המילות</b> חזקו, ואם כן חזקו ויאמץ לבבכם כל המיחלים לה', כי תוחלתם לא תשוב ריקם :
<b style="color: gray;">מלבי"ם ביאור המילות</b> חזקו ויאמץ לבבכם, האימוץ הוא התמדת החיזוק ובא על חיזוק הלב כמ''ש בכ''מ :
<h2>תהילים פרק-לב</h2>
<h3>{א}</h3>
לְדָוִ֗ד מַ֫שְׂכִּ֥יל אַשְׁרֵ֥י נְֽשׂוּי־פֶּ֗שַׁע כְּס֣וּי חֲטָאָֽה׃
<b style="color: gray;">רש"י</b> לדוד משכיל . אמרו חכמים כל מזמור שנאמר בו משכיל ע''י מתורגמן אמרו : אשרי נשוי פשע . שהקב''ה נושא פשע ומכסה חטאיו : נשוי . אנפורדוני''ץ בלע''ז , ולא יחשב לו עון ובלבד שלא תהיה ברוחו רמיה להיות בדעתו לשוב אל קיאו :
<b style="color: gray;">מצודת דוד</b> משכיל . בזה ישכיל את העם ללמדם דעת : נשוי פשע . אשרי למי שנמחה פשעו ונתכסה חטאו למען לא יזכר כי בודאי עשה תשובה הגונה :
<b style="color: gray;">מצודת ציון</b> נשוי . ענין מחילה כמו כל תשא עון ( הושע י''ד ) :
<b style="color: gray;">תורה תמימה</b> א"ר יהודה רב רמי כתיב אשרי נשוי פשע כסוי חטאה וכתיב מכסה פשעיו לא יצליח לא קשיא הא בחטא מפורסם הא בחטא שאינו מפורסם רב זוטרא בר טוביה אמר רב נחמן כאן בעבירות שבין אדם לחבירו כאן בעבירות שבין אדם למקום וכו'.<small><span style="color: gray;">יומא פו ע"ב</span></small>
ואמר רב כהנא חציף עלי מאן דמפרש חטאיה שנאמר אשרי נשוי פשע כסוי חטאה:<small><span style="color: gray;">ברכות לד ע"ב</span></small>
<b style="color: gray;">מלבי"ם פירוש המילות</b> לדוד משכיל, מזמור זה נתיסד על עצירת גשמים שהיה בעת ההיא וגזרו צום ותענית והתודו על עונותיהם (כמו שכן היה דרכם בעת הצום לפשפש במעשיהם) ונעתר ה' להם והוריד הגשם והגשם היה שוטף מאד ובכל זה היה לברכה, ונראה גם כן שבעת ההיא היה להם מלחמה עם אויביהם ושטף הגשם והמים עכב את האויבים מבוא בגבולם וי''ל שהיה זה בעת שהיה רעב בימי דוד שלש שנים, ששאלו אז באורים ותומים ונודע להם עונם ותקנו אותו וירד הגשם (כנז' בספר שמואל) וגם המזמור שאח''ז מחובר אל מזמור זה, כמו שיתבאר. אשרי אחר שראה שע''י שהתודו את עונם נושעו, כאלו היה הצרה ע''י מה שכסו את עונם עד עתה, אמר אשרי נשוי פשע של כסוי חטאה, אשרי מי שמוחלים לו על הפשע שפשע במה שכסה חטאיו, כי מצד שהוא כסוי חטאה ואינו מתודה עליהם שב החטא לפשע ומרד כמחזיק בחטאותיו וענשו קשה, ואשרי מי שנושאים לו פשע זה הגדול :
<b style="color: gray;">מלבי"ם ביאור המילות</b> פשע, חטאה. הבדלם ידוע בכ''מ, העון מציין עוות המחשבה, והחטא מציין המעשה, והפשע מציין המרד. כסוי החטא-. . והעלמתו הוא עצמו פשע ומרד גדול, עז''א פשע של כיסוי חטאה. (רצונו לומר המעלים חטאו, כמו מכסה פשעיו לא יצליח) ואומר אשרי אדם שלא יחשוב ה' לו גם עוות מחשביי, שלא חטא אפילו במחשבה, ועז''א ואין ברוחו רמיה, ועז''א חטאתי אודיעך וגם עוני לא כיסיתי. הגם שהעון נסתר יותר מן החטא, רצונו לומר שהתודיתי על המעשה והמחשבה, ושניהם יחד הם פשע נגד ה', לז''א עלי פשעי לה', ואתה לא לבד שנשאת החטא, נשאת גם עון של חטאתי גם עוות המחשבה :
<h3>{ב}</h3>
אַ֥שְֽׁרֵי אָדָ֗ם לֹ֤א יַחְשֹׁ֬ב יְהוָ֣ה ל֣וֹ עָוֹ֑ן וְאֵ֖ין בְּרוּח֣וֹ רְמִיָּה׃
<b style="color: gray;">מצודת דוד</b> לא יחשוב . העון שעשה לא יחשוב לו ה' בחשבון מעשיו כי נמחל לו על ידי התשובה : ואין ברוחו רמיה . וזהו כשאין במחשבתו רמיה שאין עושה תשובה לרמות הבריות כי אם בלב שלם :
<b style="color: gray;">מלבי"ם פירוש המילות</b> אשרי, ובכ''ז טוב יותר מי שלא יחשב ה' לו עון שלא חטא כלל, ואין ברוחו רמיה, שרוחו תמיד עם ה' וא''צ להתודות, זה טוב יותר מן הבעל תשובה שכבר היה ברוחו רמיה ועון :
<h3>{ג}</h3>
כִּֽי־הֶ֭חֱרַשְׁתִּי בָּל֣וּ עֲצָמָ֑י בְּ֝שַׁאֲגָתִ֗י כָּל־הַיּֽוֹם׃
<b style="color: gray;">רש"י</b> כי החרשתי . כאשר החרשתי מלהתודות על פשעי לפניך : בלו עצמי . מרוב אנחותי ודאגותי כל היו' שהייתי דואג מפני הפורענות :
<b style="color: gray;">מצודת דוד</b> כי החרשתי . ועל שגדול כל כך כח התשובה לזה כאשר החרשתי ועמדתי בשתיקה להתבונן במעשי אז הייתי דואג על עונותי עד שבלו עצמי ועסקתי בשאגתי כל היום :
<b style="color: gray;">מצודת ציון</b> בלו . נרקב :
<b style="color: gray;">מלבי"ם פירוש המילות</b> (ג-ד) כי, עתה מתחיל לבאר הדבר ואיך קשה מאד הפשע של כסוי חטאה, שהלא כל זמן שהחרשתי ולא התודיתי על חטאותי בלו עצמי ע''י שאגתי, ששאגתי כל היום מצד שיומם ולילה תכבד עלי ידך (היינו מכת ידך) במה שנהפך לשדי בחרבוני קיץ, דהיינו המכה של עצירת גשמים, שע''י חרבוני ויבשות הקיץ נהפך לשדי, שכל לחלוחית האדמה והפירות נהפך לחורב ויבשות, מזה מבואר שע''י שלא התודיתי על חטאתי נעצרו הגשמים וכבדה עלי יד ה' בקיץ חרב ויבש, עד שבלו עצמי מרוב שאגתי על הצרה, סלה סיום הענין :
<b style="color: gray;">מלבי"ם ביאור המילות</b> כי. כמו כאשר, בלו עצמי. על ידי שאגתי :
<h3>{ד}</h3>
כִּ֤י ׀ יוֹמָ֣ם וָלַיְלָה֮ תִּכְבַּ֥ד עָלַ֗י יָ֫דֶ֥ךָ נֶהְפַּ֥ךְ לְשַׁדִּ֑י בְּחַרְבֹ֖נֵי קַ֣יִץ סֶֽלָה׃
<b style="color: gray;">רש"י</b> כי יומם ולילה . היה כבד עלי מורא ידך וגזרותיך : נהפך לשדי . לחלוח שלי , וכן לשד השמן ( במדבר י''א ) , לחלוח שמן כך פירשו דונש , ומנחם חבר לשון שדידה כמו משוד עניים ( לעיל י''ב ) , רשעים זו שדוני ( לעיל י''ז ) : בחרבוני קיץ . עד שייבש בחורב הקיץ מפני דאגת כובד ידך שהייתי דואג על חטאתי ולפיכך :
<b style="color: gray;">מצודת דוד</b> כי וגו' . ר''ל כי פחדתי פן יומם ולילה תכבד עלי מכת ידך והלחלוחית שבי יהיה נהפך ליובש כאלו היה לעולם בחורב הקיץ :
<b style="color: gray;">מצודת ציון</b> לשדי . ענין לחלוחית כמו לשד השמן ( במדבר י''א ) : בחרבוני . מל' חורב ויובש החום : קיץ . הם ימי החמה :
<b style="color: gray;">מלבי"ם ביאור המילות</b> לשדי. הלמ''ד שורש כמו כטעם לשד השמן, מענין לחלוחית : וחרבוני. שם מענין חרב ויבש :
<h3>{ה}</h3>
חַטָּאתִ֨י אוֹדִ֪יעֲךָ֡ וַעֲוֹ֘נִ֤י לֹֽא־כִסִּ֗יתִי אָמַ֗רְתִּי אוֹדֶ֤ה עֲלֵ֣י פְ֭שָׁעַי לַיהוָ֑ה וְאַתָּ֨ה נָ֘שָׂ֤אתָ עֲוֹ֖ן חַטָּאתִ֣י סֶֽלָה׃
<b style="color: gray;">רש"י</b> חטאתי אודיעך . תמיד ולשון הווה הוא . כי אמרתי טוב שאודה עלי פשעי לה' ועתה כשהודיתי ואמרתי לנתן הנביא חטאתי ( שמואל ב' י''ב ) נשאת עון חטאתי כענין שנאמר ( שם ) גם ה' העביר חטאתך וגו' :
<b style="color: gray;">מצודת דוד</b> חטאתי . לזאת אודיע חטאתי ולא אכחש בה כי אמרתי כשאודה עלי פשעי ואתחרט אז תמחול עליהם לעולם כי לא יזכרו עוד :
<b style="color: gray;">מלבי"ם פירוש המילות</b> חטאתי, (מציין הצום והוידוי), אומר אמנם אחרי שהסכמתי להודיעך חטאתי ולהתודות, ועוני לא כסיתי, אז נושעתי מהצרה, כי תיכף כאשר אמרתי אודה עלי פשעי לה', אז אתה נשאת עון חטאתי וירד הגשם, הרי שהוידוי מועיל ומשיב חמה, סלה סיום הענין :
<h3>{ו}</h3>
עַל־זֹ֡את יִתְפַּלֵּ֬ל כָּל־חָסִ֨יד ׀ אֵלֶיךָ֮ לְעֵ֪ת מְ֫צֹ֥א רַ֗ק לְ֭שֵׁטֶף מַ֣יִם רַבִּ֑ים אֵ֝לָ֗יו לֹ֣א יַגִּֽיעוּ׃
<b style="color: gray;">רש"י</b> לעת מצוא . בהמצאך לקבל תפלתו ומה היא זאת רק לשטף מים רבים אשר לא יגיעו אליו שלא יפול ביד האומות שהם כמים שוטפים וכן מצינו שהתפלל דוד על זאת ואמר נפלה נא ביד ה' כי רבים רחמיו וביד אדם אל אפולה ( שמואל ב כ''ד ) :
<b style="color: gray;">מצודת דוד</b> על זאת . האמור למטה : לעת מצוא . כשימצא לבו שלם בתשובה : רק לשטף . ר''ל לא יתפלל שלא יבוא עליו הפורעניות כלל כי במה א''כ ימורק העון רק תפלתו תהיה שלא יבוא הרבה יחד כשטף מים רבים :
<b style="color: gray;">תורה תמימה</b> על זאת יתפלל כל חסיד אליך לעת מצא אמר ר' חנינא לעת מצא זו אשה שנא' מצא אשה מצא טוב במערבא כי נסיב אינש אתתא אמרי ליה הכי מצא או מוצא מצא דכתיב מצא אשה מצא טוב ויפק רצון מה' מוצא דכתיב ומוצא אני מר ממות את האשה וגו' ר' נתן אומר לעת מצא זו תורה שנאמר כי מוצאי מצא חיים וגו' רב נחמן בר יצחק אמר לעת מצא זו מיתה שנא' למות תוצאות תניא נמי הכי תשע מאות ושלשה מיני מיתה נבראו בעולם שנאמר למות תוצאות תוצאות בגימטריא הכי הוו קשה שבכלן אסכרא ניחא שבכלן נשיקה אסכרא דמיא כחיזרא בגבבא דעמרא דלאחורי נשרא ואיכא דאמרי כפיטורי בפי ושט נשיקה דמיא כמשחל בניתא מחלבא ר' יוחנן אמר לעת מצא זו קבורה א"ר חנינא מאי קרא השמחים אלי גיל ישישו כי ימצאו קבר אמר רבה בר רב שילא היינו דאמרי אינשי ליבעי אינש רחמי אפילו עד זיבולא בתרייתא שלמא מר זוטרא אמר לעת מצא זה בית הכסא אמרי במערבא הא דמר זוטרא עדיפא מכלהו.<small><span style="color: gray;">ברכות ח ע"א</span></small>
<b style="color: gray;">מלבי"ם פירוש המילות</b> על זאת, ע''י הגשם היה שטף מים רבים כנ''ל, ע''ז אומר הנה לעת מצוא רק לשטף מים רבים, על זאת יתפלל כל חסיד אליך אליו לא יגיעו, ר''ל לעת שימצאו מים רבים המוכנים רק לשטף, להשטיף את הכל, הלא אז יתפלל כל חסיד שלא יגיעו המים אליו ושיפסק השטף, אבל פה היה בהפך, כי ע''י.
<b style="color: gray;">מלבי"ם ביאור המילות</b> לעת מצוא. שימצאו מים שהם רק לשטף :
<h3>{ז}</h3>
אַתָּ֤ה ׀ סֵ֥תֶר לִי֮ מִצַּ֪ר תִּ֫צְּרֵ֥נִי רָנֵּ֥י פַלֵּ֑ט תְּס֖וֹבְבֵ֣נִי סֶֽלָה׃
<b style="color: gray;">רש"י</b> אתה סתר לי . להסתר בצלך מפני פחד אויב : תצרני . כמו תשמרני : רני פלט . רנה של הצלה . תסובבני לשון הוה הוא סבבתני תמיד רני פלט וכך אמרת לי אשכילך ואורך דרך ללכת :
<b style="color: gray;">מצודת דוד</b> אתה סתר לי . ויאמר בתפלתו אתה תהיה לי סתר מן הפורעניות ותשמר אותי מן הצרות לבל יכלו אותי מן העולם : רני וגו' . לעולם תסבב אותי ברנה של הצלה ר''ל כשתבוא עלי צרה למרק העון ותלך לה ותבוא שוב ותחזור ותלך לה ואז בכל פעם שתלך ארנן רנה של הצלה וכאלו אהיה מסובב בהם לעולם :
<b style="color: gray;">מלבי"ם פירוש המילות</b> שאתה סתר לי מצר תצרני, וגם ר''ל שע''י השטף נצרת אותי מן הצר והאויב שבא לצור על ארצו שלא יכול לבא אלי מפני השטף, ועי''כ רני פלט תסובבני, כאלו סבבו אותי מחנה שמרננים על הפליטה וההצלה מן האויב, שהמים סבבו אותי לפלטני מני צר :
<b style="color: gray;">מלבי"ם ביאור המילות</b> פלט. מקור רננות של ההצלה :
<h3>{ח}</h3>
אַשְׂכִּֽילְךָ֨ ׀ וְֽאוֹרְךָ֗ בְּדֶֽרֶךְ־ז֥וּ תֵלֵ֑ךְ אִֽיעֲצָ֖ה עָלֶ֣יךָ עֵינִֽי׃
<b style="color: gray;">רש"י</b> איעצה . ארמוז לך בעיני רמז מה תעשה , איעצה לשון קריצת עין כמו עוצם עיניו לחשוב תהפוכות ( משלי ט''ז ) :
<b style="color: gray;">מצודת דוד</b> אשכילך . אתן שכל בלבך ואלמדך אשר בדרך הזה תלך : איעצה . אתן לך עצה בדבר אשר ראיתי בעיני בעצמי כי גם אנכי חטאתי ושבתי לה' וכזה התפללתי והנה הועילה תפלתי :
<b style="color: gray;">מצודת ציון</b> ואורך . ואלמדך : איעצה . מל' עצה :
<b style="color: gray;">מלבי"ם פירוש המילות</b> אשכילך, עפ''ז אמר, הלא א''כ טוב שלא ימתינו מלשוב בתשובה עד שיכם ה' בשבט מוסר, כסוס וחמור שאינו מבין ללכת בדרך עד שמכים אותו במקל, הלא טוב שבעת אשכילך ואורך בדרך זו תלך, לא אצטרך ליסרך ביסורים רק איעצה עליך עיני שיהיה די בקריצת עין שתבין ע''י ללכת בדרך הישר, אבל.
<h3>{ט}</h3>
אַל־תִּֽהְי֤וּ ׀ כְּס֥וּס כְּפֶרֶד֮ אֵ֤ין הָ֫בִ֥ין בְּמֶֽתֶג־וָרֶ֣סֶן עֶדְי֣וֹ לִבְל֑וֹם בַּ֝֗ל קְרֹ֣ב אֵלֶֽיךָ׃
<b style="color: gray;">רש"י</b> אל תהיו כסוס כפרד . שאינו מבין בין העושה לו טובה לעושה לו רעה כשאתה ממתגם בו במתג הוא בולם פיו ומכסכס ברסנו וכשאתה מקרדו ומקרצפו אתה צריך לבלום ולסגור פיו ולייסרו במתג ורסן כשאתה מעדהו עדי ומיפהו : בל קרב אליך . שלא יקרב אליך , להזיקך כשאתה מיפהו במתג ורסן . עדיו לבלום . בשעת עדיו שאתה מקרדו ומקרצפו אתה צריך לסוגרו במתג ורסן שלא יקרב אליך , בלימה בלשון משנה לשון מסגר , פיו בלום רגליו מבולמות ( במסכת בכורו' ) , ומנחם חבר לבלום וכן על בלימ' ( איוב כ''ז ) לשון תוכן ( סא''א ) :
<b style="color: gray;">מצודת דוד</b> כסוס כפרד . אטומי לב כמותם : במתג ורסן . אשר כשמקשטים אותו במתג ורסן אז מהצורך לבלום פי לבל יקרב אליך לנשוך כי אין לו חלק בבינה לדעת שלקשטו משימין בו ולא להכאיבו ואמר שאתה לא תהיה כן ובין תבין שהיסורים הבאים המה למרק העון ולא תבעט בהם :
<b style="color: gray;">מצודת ציון</b> במתג ורסן . שמות כלי בחל ההושם בפי הבהמה להוליכם ע''י ולקשטה : עדיו . פיו כמו המשביע בטוב עדיך ( לקמן ק''ג ) : לבלום . ענין חסימת וסגירת הפה ובדרז''ל מי שבולם עצמו בשעת מריבה ( חולין פ''ט ) :
<b style="color: gray;">מלבי"ם פירוש המילות</b> אל תהיו כסוס וכפרד אין הבין, שאם רוצים להראותו דרך ילך צריך מתג ורסן להנהיגו, עד שבמתג ורסן צריך לבלום עדיו לבלום ולעצור בעד עדיו והסרתו מן הדרך, וכן לעצור בו בל קרוב אליך שלא יקרב אליך להזיקך, הלא אתה ראוי שיהיה די לך בקריצת עין, (והנה ידמה את האדם במליצתו בשני חלקיו כסוס ורוכבו, כי חומר האדם דומה כחומר יתר הבע''ח כסוס כפרד, רק האדם השוכן תוך חמרו היא הנפש השכליית הוא המנהיג את חמורו וחובש אותו ורוכב עליו, וכמו שבעת ימרה הסוס ברוכבו יאסרהו רוכבו במתג ורסן, כן עת תמרה בהמת האדם הקרובה אליו שהוא חמרו בהנפש מנהיגו, ייסרו גופו במכאובים והם לטובת האדם הרוכב על חמורו בל תבעט בו אתונו ותזיקו במעשיה הרעים, והיה ראוי לכל הפחות שתבדל בהמת האדם שהוא חמרו מיתר הבהמה אשר הוא רוכב עליה במה שתכיר כי המתג והרסן והיסורים הם לטובת האדם העצמי שהיא נשמתו בל תקרב חמורו אליו לנשכו ולהזיקו, היינו לקלקל את נשמתו, ועז''א בל תהיה כסוס וכפרד גם בזה, שאין הבין אשר המתג והרסן הם לטובת הרוכב לבלום עדיו לבל קרוב אליך) :
<b style="color: gray;">מלבי"ם ביאור המילות</b> עדיו. מענין הסרה, כמו מעדה בגד, ולא עדה עליו שחל למפרשים, הן עד ירח לפירושי : לבלום. לחסום בל יסור מהדרך, או מענין עדי ותכשיט שהמתג והרסן הם תכשיט לו כי על ידם יבלמו אותו בל יקרב אליך להזיק :
<h3>{י}</h3>
רַבִּ֥ים מַכְאוֹבִ֗ים לָרָ֫שָׁ֥ע וְהַבּוֹטֵ֥חַ בַּיהוָ֑ה חֶ֝֗סֶד יְסוֹבְבֶֽנּוּ׃
<b style="color: gray;">מצודת דוד</b> רבים וגו' . כי הרשע המבעט ביסורים הנה באים עליו רבים מכאובים אבל הבוטח בה' ומשכיל לדעת שהמה לטובתו כי בהם ימורק העון ואינו מבעט בהם החסד מה' מסבבו כי יסירם ממנו ויהי נקי מעון :
<b style="color: gray;">מלבי"ם פירוש המילות</b> רבים, רק לרשע נמצא רבים מכאובים, שדברים רבים הם מכאובים לו, הרשע יכאב עת יחלה, עת ירעב, וכן בכל מיני יסורים, אבל הבוטח בה' לא יכאב בכל אלה, כי המכאובים האלה הם אצלו חסד יסובבנו, כי הם לשמירה מן הבהמה הפראיית בל תטה מן הדרך ובל תקרב אליו להזיקו, לכן.
<h3>{יא}</h3>
שִׂמְח֬וּ בַֽיהוָ֣ה וְ֭גִילוּ צַדִּיקִ֑ים וְ֝הַרְנִ֗ינוּ כָּל־יִשְׁרֵי־לֵֽב׃
<b style="color: gray;">מצודת דוד</b> שמחו בה' . בהחסד הבא ממנו :
<b style="color: gray;">מלבי"ם פירוש המילות</b> שמחו בה' וגילו אתם צדיקים, ואתם ישרי לב הרנינו כי כל אשר יעשה הוא לטובתכם ולהצלחתכם :
<b style="color: gray;">מלבי"ם ביאור המילות</b> שמחו וגילו. הגיל הוא על דבר חדש (כנ''ל כ''א ב') כי יתחדשו להם ישועות, ישרים. גדולים מצדיקים. הצדיק הוא הכובש את יצרו, והישר לבו נוטה אל היושר, וישרי לב הוא מדרגה יותר שלבם מלא יושר, והתבאר כ''ז בפי' משלי :
<h2>תהילים פרק-לג</h2>
<h3>{א}</h3>
רַנְּנ֣וּ צַ֭דִּיקִים בַּֽיהוָ֑ה לַ֝יְשָׁרִ֗ים נָאוָ֥ה תְהִלָּֽה׃
<b style="color: gray;">מצודת דוד</b> בה' . במהללי ה' : נאוה תהלה . להם נאה להלל לה' כי המה ישכילו מה מכבוד גדלו :
<b style="color: gray;">מצודת ציון</b> נאוה . מלשון נאה ויפה :
<b style="color: gray;">תורה תמימה</b> דרש ר' חיננא בר פפא מאי דכתיב רננו צדיקים בה' לישרים נאוה תהלה אל תקרי נאוה תהלה אלא נוה תהלה זה משה ודוד שלא שלטו שונאיהם במעשיהם דוד דכתיב טבעו בארץ שעריה משה דאמר מר משנבנה מקדש ראשון נגנז אהל מועד קרשיו קרסיו ובריחיו ועמודיו ואדניו היכא אמר רב חסדא אמר אבימי תחת מחילות של היכל וכו'.<small><span style="color: gray;">סוטה ט ע"א</span></small>
<b style="color: gray;">מלבי"ם פירוש המילות</b> רננו, המזמור הזה נתחבר אל הענין הראשון, באר בו כי ה' מנהיג את עולמו בשני מיני הנהגות, שהיא הטבעיית המיוסדת על חקים קבועים בלתי משתנים, וההנהגה ההשגחיית שהיא נוהגת לפי מעשה בני אדם טוב או רע, ובאר ענין ידיעת ה' וההשגחה, ובפרטות מן ההשגחה המיוחדת על יראי ה' וחושבי שמו. רננו, הנה בסיום המזמור הקודם אמר שמחו בה', וגילו צדיקים והרנינו כל ישרי לב, כי הישרים הם מדרגה יותר גדולה מן הצדיקים, שהם לבם ושכלם הולך ישר ואינו מסתפק כלל ואינו נוטה כלל מדרכי ה', וזה מדרגה יותר גדולה מן הצדיקים שעושים מעשה הצדק בפועל אבל עוד לא שבו מן המלחמה הפנימית, הן מלחמת שכלם בעניני האמונות והדעות, הן מלחמת יצרם במעשים ופעולות, ע''כ צוה שהצדיקים ישמחו בלב, ומוסיף לישרים שירננו בפועל, ובמזמור זה שיברר מהשגחת ה' הפרטית מוסיף שהצדיקים יבואו למדרגת הישרים וירננו בה', ולישרים להם נאוה תהלה הם יתהללו בה', ולהם נאוה התהלה, באשר הם השיגו האמת תמיד ולא הסתפקו כלל, וזה כולל שהם יספרו תהלת ה', וגם להם עצמם מגיע תהלה על יושר שכלם ועל שהשיגו את האמתיות :
<h3>{ב}</h3>
הוֹד֣וּ לַיהוָ֣ה בְּכִנּ֑וֹר בְּנֵ֥בֶל עָ֝שׂ֗וֹר זַמְּרוּ־לֽוֹ׃
<b style="color: gray;">רש"י</b> בנבל עשור . של עשר מיני נעימה :
<b style="color: gray;">מצודת ציון</b> בנבל עשור . כמו ועשור והיא כלי זמר בעלת עשר נימין :
<b style="color: gray;">מלבי"ם פירוש המילות</b> הודו, (פסוקי המאמרים האלה מסודרים זה מול זה בצלעות מקבילות), {{{א}}} שיודו לה' על ההנהגה הטבעיית הסדורה מששת ימי בראשית חק נתן ולא יעבור, וצוה שיודו לה' ע''ז בכנור, ויזמרו גבורותיו בנבל עשור, שהכנור הוא ציון אל ערך העולמות זל''ל שכולם ערוכים על פי חקי המוסיקא ברן יחד כוכבי בוקר ויריעו כל בני אלהים, כמו שכתבתי שם בפי' הכתוב הזה והיו מנגנים בנבל עשור על ציון הגלגלים שהם עשרה לפי תכונת הקדמונים :
<b style="color: gray;">מלבי"ם ביאור המילות</b> בנבל עשור. נבל אשר לא עשרה יתרים, ואמר עלי עשור ועלי נבל, רצונו לומר נבל עשור ונבל סתם : הודו, זמרו. הודאה על הטובה, זמר ספור שבחיו, וכן למעלה (ל') זמרו לה' חסידיו והודו, וע''ל (ז' י''ח) :
<h3>{ג}</h3>
שִֽׁירוּ־ל֭וֹ שִׁ֣יר חָדָ֑שׁ הֵיטִ֥יבוּ נַ֝גֵּ֗ן בִּתְרוּעָֽה׃
<b style="color: gray;">מצודת דוד</b> היטיבו . שירו בנגון טוב ויפה בקול תרועה :
<b style="color: gray;">מלבי"ם פירוש המילות</b> שירו לו, זאת שנית תשירו לו בכל עת שיר חדש, על ההנהגה ההשגחיית שהיא אינה קבועה לפי חקי הטבע רק משתנית ומתחדשת תמיד לפי מעשה בני אדם הבחיריים, שלפיהם יחדש ה' נפלאותיו אם לחסד אם לשבט ויחודש השיר לפי חידוש המעשים, ובזה הטיבו נגן בתרועה, שהתרועה תורה על התהוות ענין חדש ועל התגלות ה' לשפוט את הארץ :
<b style="color: gray;">מלבי"ם ביאור המילות</b> שיר חדש. מורה על דברים שלא נעשו כמוהם עוד (ישעיה מ''א ט''ו, לקמן מ''ב ד', צ''ו א', צ''ח א', קמ''ט א') :
<h3>{ד}</h3>
כִּֽי־יָשָׁ֥ר דְּבַר־יְהוָ֑ה וְכָל־מַ֝עֲשֵׂ֗הוּ בֶּאֱמוּנָֽה׃
<b style="color: gray;">מצודת דוד</b> כי ישר . ומהראוי א''כ לספר הלולו :
<b style="color: gray;">מלבי"ם פירוש המילות</b> כי ישר, (מפרש נגד ההנהגה הטבעיית), דבר ה', שהוא הדבור שבו ברא את המציאות (כמו שיפרש בפסוק ו' בדבר ה' שמים נעשו) הוא ישר, ר''ל שהנעשה בדבורו נוסד על חקים קבועים ישרים בלתי משתנים, וכן לא הוסיף על הדבור הזה ולא גרע ממנו, כמו שית', וכל מעשהו באמונה, הנה שני ההנהגות האלה שהם הטבעיית והנסיית מצויינים בכתבי הקדש בשם אמונה ואמת, ובשם חסד, שההנהגה הטבעיית הסדורה מששת ימי בראשית מצויינת בשם אמונה, כי החקים האלה נאמנים לעד וקיימים, וה' התחייב להנהיג תמיד החקים האלה ושלא לבטלם כמו חקות שמים וארץ יום ולילה קיץ וחורף וכדומה, שלא ימושו לעולם, וההנהגה ההשגחיית שתתחדש לפעמים ברצון ה' ע''ד הפלאיי תכונה בשם חסד, כי אינו מחויב לעשותם ויעשם בחסדו לפי רצונו בכל עת, עז''א שכל מעשהו של דבר ה' הוא באמונה, כי חקיהם מוכרחים ומובטחים ובלתי משתנים לעולם :
<h3>{ה}</h3>
אֹ֭הֵב צְדָקָ֣ה וּמִשְׁפָּ֑ט חֶ֥סֶד יְ֝הוָ֗ה מָלְאָ֥ה הָאָֽרֶץ׃
<b style="color: gray;">מצודת דוד</b> מלאה הארץ . עושה חסד עם כל הבריות :
<b style="color: gray;">תורה תמימה</b> וא"ר אלעזר כל העושה צדקה ומשפט כאילו מילא כל העולם כולו חסד שנאמר אוהב צדקה ומשפט חסד ה' מלאה הארץ שמא תאמר כל הבא לקפוץ קופץ ת"ל מה יקר חסדך אלהים (חסד ה' מלאה הארץ) וגו' יכול אף ירא שמים כן ת"ל וחסד ה' מעולם ועד עולם על יראיו וכו'.<small><span style="color: gray;">סוכה מט ע"ב</span></small>
<b style="color: gray;">מלבי"ם פירוש המילות</b> אוהב (מפרש נגד ההנהגה ההשגחיית) מצד שה' אוהב צדקה ומשפט, וע''ז לא יספיקו החקים הטבעיים, כי בהנהגת יושבי הארץ שהם בעלי בחירה, ומעשיהם אפשריים בלתי תלויים מחקי הטבעיים והם בוחרים לפעמים לעשות טוב ולפעמים ברע, יחויב שכן ינהוג עמם ה' לעשות צדקה עם הצדיקים ומשפט עם הרשעים, וזה א''א לפי הנהגת הטבע, שהיא לא תשתנה ע''י שינוי מעשה בני אדם, כי תהלוכותיה קבועים, ולכן צריך ה' להתנהג עם יושבי הארץ ע''פ ההנהגה ההשגחיית שישנה את הטבע לפי המעשים הטובים או הרעים, כמ''ש אם שמוע תשמעו אל מצותי ונתתי מטר ארצכם בעתו, פן יפתה לבבכם וגו' ועצר את השמים ולא יהיה מטר, שכ''ז הנהגה אחרת נעלה מחקי הטבע שנקראו אמונה, רק הנהגה הנקראת בשם חסד, ולכן חסד ה' מלאה הארץ, הנהגה שלא התחייב בעת הבריאה בששת ימי בראשית רק בחסד ה' יסודה ושרשה :
<h3>{ו}</h3>
בִּדְבַ֣ר יְ֭הוָה שָׁמַ֣יִם נַעֲשׂ֑וּ וּבְר֥וּחַ פִּ֝֗יו כָּל־צְבָאָֽם׃
<b style="color: gray;">מצודת דוד</b> צבאם . הם המלאכים והגלגלים :
<b style="color: gray;">תורה תמימה</b> אמר רבי אלעזר מניין שהדיבור כמעשה שנאמר בדבר ה' שמים נעשו וכו'.<small><span style="color: gray;">שבת קיט ע"ב</span></small>
ופליגא דר' שמואל בר נחמני דאמר ר' שמואל בר נחמני אמר ר' יונתן כל דיבור ודיבור שיוצא מפי הקב"ה נברא ממנו מלאך אחד שנאמר בדבר ה' שמים נעשו וברוח פיו כל צבאם וכו'.<small><span style="color: gray;">חגיגה יד ע"א</span></small>
ורבי יוחנן אמר כנגד עשרה מאמרות שבהן נברא העולם הי נינהו ויאמר דבראשית הני תשעה הוו בראשית נמי מאמר הוא דכתיב בדבר ה' שמים נעשו וברוח פיו כל צבאם אמר רבא ראשון שקרא ד' משובח שני שקרא ד' משובח שלישי שקרא ד' משובח ראשון שקרא ד' משובח וכו'.<small><span style="color: gray;">מגילה כא ע"ב</span></small>
ר' יוחנן אמר כנגד עשרה מאמרות שבהן נברא העולם הי נינהו ויאמר (ויאמר) דבראשית ט' הוו בראשית נמי מאמר הוא דכתיב בדבר ה' שמים נעשו:<small><span style="color: gray;">ראש השנה לב ע"א</span></small>
<b style="color: gray;">מלבי"ם פירוש המילות</b> בדבר, מפרש מ''ש כי ישר דבר ה', כי בדבר ה' שמים נעשו, שהשמים נוסדו ע''פ חקים קבועים בלתי משתנים, וברוח פיו נעשו כל צבאם, יציין כאלו השמים בכללם נעשו ע''י הדבור, וע''י הרוח שיצא מפיו בעת הדבור שהוא קל מן הדבור עצמו נעשו כל צבאם, שהם הכוכבים והמאורות שנתלו ביום ד', וכבר בארתי בפי' בראשית שהיה הבדל בין בריאת השמים ובין בריאת הארץ שבהשמים לא שינה דבר רק נשאר הכל כמו שנברא בדבור הראשון, כי גם המאורות נבראו ביום הראשון עם השמים רק שנתלו ביום ד' כמ''ש חז''ל, לא כן בארץ שאחרי שנבראת הארץ ביום הראשון, באו בה כמה שנוים ע''י התשעה מאמרות, שהוסיף אח''כ מקרים חדשים על הנעשה ביום ראשון, הקואת המים והתהוות היבשה, ועליית האדים אל הרקיע, והברואים שנבראו עליה, כמ''ש כה אמר ה' בורא השמים (רק בריאה הראשונה לבד) הוא האלהים יוצר הארץ ועושה הוא כוננה, כי הוסיף בה תקונים ע''י המרת צורה בצורה, וע''כ בשמים אמר שישר דבר ה' כי לא הוסיף עליו דבר, אבל בארץ אמר.
<b style="color: gray;">מלבי"ם ביאור המילות</b> וברוח פיו. וכמליצה זו ישעיה (י''א ד' ל''ד ט''ז) :
<h3>{ז}</h3>
כֹּנֵ֣ס כַּ֭נֵּד מֵ֣י הַיָּ֑ם נֹתֵ֖ן בְּאֹצָר֣וֹת תְּהוֹמֽוֹת׃
<b style="color: gray;">רש"י</b> כנד . לשון גובה , וכן תרגום אונקלוס נצבו כמו נד ( שמות ט''ו ) קמו כשור , וכן פירש מנחם ואין נד ונאד שוין : נותן באוצרות תהומות . תחת הארץ :
<b style="color: gray;">מצודת דוד</b> כונס . אוסף מי ים אוקינוס להיות כמו נד וצבור גבוה מן הארץ ולא תרד למטה כדרך המים : נותן . כלא את התהומות באוצרות לבל יצאו לשטוף הארץ :
<b style="color: gray;">מצודת ציון</b> כונס . מאסף : כנד . כדבר הצבור כמו קמו נד אחד ( יהושע ג' ) : תהומות . כן יקרא רבוי המים :
<b style="color: gray;">תורה תמימה</b> א"ר שמואל בר נחמני כי מטי רבי יונתן להאי קרא בכי אמר מאן דכתיב ביה כונס כנד מי הים נעשית לו מסכה צרה וכו'.<small><span style="color: gray;">יומא ט ע"ב</span></small>
אמר רבי שמואל בר נחמני רבי יונתן כי הוה מטי להאי קרא הוה קא בכי מי שכתב בו כונס כנד מי הים תעשה לו מסכה צרה [אחז בטל את העבודה] וחתם את התורה שנאמר צור תעודה חתום תורה בלמודי וכו'.<small><span style="color: gray;">סנהדרין קג ע"ב</span></small>
כמאן אזלא [הא] דא"ר חנינא כונס כנד מי הים נותן באוצרות תהומות מי גרם לאוצרות שיתמלאו בר תהומות כרבי אליעזר ור' יהושע ההוא בברייתו של עולם וכו'.<small><span style="color: gray;">תענית ט ע"ב</span></small>
<b style="color: gray;">מלבי"ם פירוש המילות</b> כונס כנד מי הים, שהארץ לא נשארה על האמונה שהוא החק הקבוע שנעשה ע''י בריאה הראשונה, כי חסד ה' מלאה הארץ, שבבריאה הראשונה היה החק הטבעיי שיסוד המים יקיף את יסוד העפר, והוצרך ה' לשנות החק הזה לכנס מי הים לתוך הים שיעמדו שם כנד ולא ישובון לכסות הארץ, ונתן תהומות באוצרות שיהיו המים עצורים בתהומות ובימים, כדי שתראה היבשה, וגם כיון במ''ש נותן באוצרות תהומות אל מ''ש שם שהתגלות היבשה נעשה עיקר ההכנה לזה על ידי המאמר של יהי רקיע בתוך המים, שגבל החק שיעלו המים ע''י האדים אל הרקיע שהוא מקום הסגריר, ושם יצא מהם האויר שהיה מעורב עם יסוד המים, וע''י הופרשו מן היבשה כי נשארו רוב המימות תלוים במאמרו של מלך באויר, (כמ''ש בפי' בראשית ובפי' איוב סי' כ''ו וסי' ל''ח ולקמן סי' ק''ד) ועז''א שמי התהומות נתנו באוצרות ברקיע, ובזה יסד ה' ההנהגה האחרת שיתנהג עם יושבי הארץ כפי ההנהגה ההשגחיית המכונה בשם חסד, שיעצר במים וייבשו וישלחם ויהפכו ארץ, וכן נתינת המטר וכל הנתלה מזה שהוא הכל השגחיי כמ''ש ומעשה ידיו מגיד הרקיע, וזה מעשה תמידי כמ''ש כונס כנד, נותן באוצרות, בלשון הוה, כי זה יעשה ויפעל תמיד ע''י ההשגחה :
<h3>{ח}</h3>
יִֽירְא֣וּ מֵ֭יְהוָה כָּל־הָאָ֑רֶץ מִמֶּ֥נּוּ יָ֝ג֗וּרוּ כָּל־יֹשְׁבֵ֥י תֵבֵֽל׃
<b style="color: gray;">מצודת ציון</b> יגורו . יפחדו :
<b style="color: gray;">מלבי"ם פירוש המילות</b> ייראו, וע''י ההנהגה הקבועה הטבעיית ייראו מה' כל הארץ, ע''י שהוא הבורא כל, וע''י ההנהגה ההשגחיית שזה נוהג עם יושבי תבל, שהוא החלק המיושב מן הארץ ממנו יגורו כל יושבי תבל, שהמגור הוא גדול מן היראה, שהוא פחד השכר והעונש, ע''י שבהנהגה זו שינהיג עם הישוב ישכיר ויעניש, יגורו מענשו פן יציף מי הים או יעצר את השמים ולא יהיה מטר :
<b style="color: gray;">מלבי"ם ביאור המילות</b> ייראו יגורו. המגור הוא תמיד מהרע והיראה תהיה לפעמים מהעצם עצמו, וההבדל בין ארץ ותבל ידוע, שתבל הוא החלק המיושב :
<h3>{ט}</h3>
כִּ֤י ה֣וּא אָמַ֣ר וַיֶּ֑הִי הֽוּא־צִ֝וָּ֗ה וַֽיַּעֲמֹֽד׃
<b style="color: gray;">מצודת דוד</b> ויהי . כאשר אמר כן היה : ויעמוד . כן יעמוד עד עולם :
<b style="color: gray;">תורה תמימה</b> אמר רב כהנא מאי דכתיב כי הוא אמר ויהי זו אשה הוא צוה ויעמוד אלו בנים וכו'.<small><span style="color: gray;">שבת קב ע"א</span></small>
<b style="color: gray;">מלבי"ם פירוש המילות</b> כי מפרש ייראו מה' כל הארץ כי הוא אמר ויהי, שהוא המהוה והממציא הכל, ממנו יגורו כל יושבי תבל כי הוא צוה ויעמד, כי גם העמדת הארץ וקיומה אינו מעצמו כמו בשמים שחק נתן ולא יעבר והם קיימים ועומדים מעצמם, כי הארץ אינה עומדת מעצמה, כי ע''פ טבעם המיוחד היה ראוי שהמים יכסו פני תבל, רק ה' צוה שתעמד ושם חול גבול לים ונותן מטר יורה ומלקוש בעתו, וע''כ יגורו מפחד ענשו פן יסלק השגחתו רגע ויגוע כל בשר יחד ואדם על עפר ישוב :
<b style="color: gray;">מלבי"ם ביאור המילות</b> אמר, צוה. האמירה לפי שעה והציוי נמשכת לעתיד, עמ''ש התו''ה צו (ס''א) :
<h3>{י}</h3>
יְֽהוָ֗ה הֵפִ֥יר עֲצַת־גּוֹיִ֑ם הֵ֝נִ֗יא מַחְשְׁב֥וֹת עַמִּֽים׃
<b style="color: gray;">מצודת ציון</b> הפיר . הניא מענין בטול ומניעה כמו יניא אותה והפר ( במדבר ל' ) :
<b style="color: gray;">מלבי"ם פירוש המילות</b> ה' וע''י שה' מנהיג את הארץ בהשגחה מיוחדת, לכן בענינים הכוללים הרצויים אצלו מצד חכמתו ורצונו יתברך יבטל עצת גוים ומחשבותיהם, וינהיג הכל לפי התכלית הכולל הנרצה אצלו ולא יועילו מחשבות בני אדם ועצתם לבטל את עצת ה' והתכלית המוסכם אצלו, והנה העצה היא התכלית הנרצה להעושה, והמחשבות הם האמצעיים המובילים אל התכלית, שחושב מחשבות איך יוציא למעשהו את העצה שהוא התכלית, וה' יפיר עצת גוים שהוא התכלית הנרצה אצלם, וגם יניא מחשבותיהם שהם המחשבות הרבות והאמצעים שיכינו להפיק את התכלית שהיא העצה, אבל.
<b style="color: gray;">מלבי"ם ביאור המילות</b> הפיר, הניא. הניא מוסף על הפיר, שהמפיר כבר חל הדבר, והמניא מונע שלא יחול הדבר כנ''ל כמו ואם הניא אביה אותה. ועמים. מוסיף על גוים. כי עם מדרגה יותר גדולה מן גוי (ישעיה א' ד'), ומחשבות. מוסיף על עצה. (ישעיה י''ד כ''ד) ומוסיף במליצתו לא זו אף זו :
<h3>{יא}</h3>
עֲצַ֣ת יְ֭הוָה לְעוֹלָ֣ם תַּעֲמֹ֑ד מַחְשְׁב֥וֹת לִ֝בּ֗וֹ לְדֹ֣ר וָדֹֽר׃
<b style="color: gray;">מצודת דוד</b> לעולם תעמוד . ואין מי לבטל עצתו : לדור ודור . תתקיים בכל ימי הדורות :
<b style="color: gray;">מלבי"ם פירוש המילות</b> עצת ה', שהוא התכלית הנרצה אצלו, היא תעמד לעולם, ולא יוכלו בני אדם לשנותו ע''י תחבולותיהם, וגם מחשבות לבו שהם האמצעיים שהוא מכין אל עצתו, יעמדו לדור ודור, והתכלית הוא אחד כמו למשל התכלית הכללי שיעץ ה' בהשלמת כלל האנושי עד סוף כל הדורות, זה יעמוד לעולם בלי שינוי, והמחשבות שהם האמצעיים שיכין אל הפקת התכלית הכולל הם ישתנו לפי הדורות, ועז''א לדור ודור, כמו התיקון האחרון הכולל המוכן לבא באחרית הימים היא העצה הכללית בהנהגה והיא עומדת אצלו לעולם בלי שינוי ואם יתמהמה חכה לו, והאמצעיים מכין ה' תמיד לזה לפי הדורות דור דור, עד שכל המתחדש בכל דור ודור כמו הגליות והגאולות והתמורות שנעשו בכל הדורות כולם הם כחוליות הקבועות בשלשלת אחת אשר סוף השלשלת היא העצה הכללית העומדת אצלו לעולם בלא שינוי :
<b style="color: gray;">מלבי"ם ביאור המילות</b> לעולם לדור ודור. כבר התבאר ישעיה (י''ג כ') שלעולם בא על הזמן הבלתי מתחלק ולדור ודור מציין הזמן המתחלק לפי שני הדורות (ובא בספר זה, ע''ז ט', פ''ה ו', פ''ט ב' ה', קי''ט צ', קל''ה י''ג, קמ''ו י') :
<h3>{יב}</h3>
אַשְׁרֵ֣י הַ֭גּוֹי אֲשֶׁר־יְהוָ֣ה אֱלֹהָ֑יו הָעָ֓ם ׀ בָּחַ֖ר לְנַחֲלָ֣ה לֽוֹ׃
<b style="color: gray;">מצודת דוד</b> אשרי הגוי . אשרי להגוי : העם . מלת אשרי משמשת לשנים כאלו אמר אשרי העם שה' בחר לנחלה לו :
<b style="color: gray;">מלבי"ם פירוש המילות</b> אשרי, עפ''ז יאמר שאשרי הגוי אשר ה' אלהיו, כל גוי המאמין בה' ועובד ה' והוא אלהיו, אשרי לו, כי אז הוא מושגח מאתו, ונוסף לזה אשרי העם אשר בחר לנחלה לו, שחוץ מבחירתו שבחר ה' לאלהיו, נבחר הוא מה' להיות לו לעם סגולה ויופיע עליו בהשגחה מופלאת נסיית :
<b style="color: gray;">מלבי"ם ביאור המילות</b> הגוי. העם. עם מעולה מן גוי (כנ''ל י') ומציין לרוב את ישראל, כמ''ש (ישעיה א' ד') :
<h3>{יג}</h3>
מִ֭שָּׁמַיִם הִבִּ֣יט יְהוָ֑ה רָ֝אָ֗ה אֶֽת־כָּל־בְּנֵ֥י הָאָדָֽם׃
<b style="color: gray;">מצודת דוד</b> משמים . עם שהיא בשמים מביט לראות בארץ מעשה בני אדם :
<b style="color: gray;">מלבי"ם פירוש המילות</b> משמים, עתה יגיד איך ינהיג ה' בשני מיני ההנהגות האלה הנזכרות, בצד א' ינהיג ה' ע''י השמים שהיא הנהגת הטבע והמערכה, שבזה ה' בשמים הכין כסאו ומנהיג כפי חקי הטבע הסדורים מראשית, ובהנהגה זו משמים הביט ה' ראה את כל בני האדם, ראה את כולם בידיעה קדומה אשר ידע מראשית כל פרטי המעשים שיהיו, והיא ראיה אחת כוללת בלתי מתרבית או משתנית, רק בידיעה אחת קדומה ראה את כולם ואת מעשיהם עד סוף כל הדורות, וגם הוקצב כל ענינם מראשית עפ''י ההנהגה הכוללת המיוחסת לשמים ולהנהגת הטבע :
<b style="color: gray;">מלבי"ם ביאור המילות</b> (יג-יד) הביט, ראה, השגיח. כבר התבאר (ישעיה ה' י''ב) שהבטה היא שימת לב על הדבר שמשים לב לראות, ואח''כ ראה, ומשגיח הוא ההבטה היתירה על פרטי הדבר, רואיך אליך ישגיחו (ישעיה י''ד) : כל בני אדם כל ישבי הארץ. כל בני אדם כולל המין כולו אשר היה ויהיה בעולם, אבל יושבי הארץ מציין רק הדור היושב בארץ עתה :
<h3>{יד}</h3>
מִֽמְּכוֹן־שִׁבְתּ֥וֹ הִשְׁגִּ֑יחַ אֶ֖ל כָּל־יֹשְׁבֵ֣י הָאָֽרֶץ׃
<b style="color: gray;">רש"י</b> השגיח . הביט :
<b style="color: gray;">מצודת דוד</b> ממכון . מהשמים המכון לשבתו וכפל הדבר במ''ש :
<b style="color: gray;">מצודת ציון</b> מכון . מל' הכנה : השגיח . מל' השגחה בהתבוננות רב :
<b style="color: gray;">מלבי"ם פירוש המילות</b> ממכון שבתו, בצד השני שהיא ההנהגה ההשגחיית שאינה מיוחסת לשמים רק למכון שבתו, אשר ישב וישפוט כפי המעשים, משם השגיח אל כל יושבי הארץ, לא ראיה כללית לבד רק השגחה מיוחדת, ולא לבד את כל בני האדם שהיא הכלליות, רק את כל יושבי הארץ בכל דור ודור, איש ואיש לפי מעשיו הפרטים הבחיריים :
<h3>{טו}</h3>
הַיֹּצֵ֣ר יַ֣חַד לִבָּ֑ם הַ֝מֵּבִ֗ין אֶל־כָּל־מַעֲשֵׂיהֶֽם׃
<b style="color: gray;">רש"י</b> היוצר יחד לבם . לב כלם יחד ויודע כל המחשבות ורבותינו הסיבוהו אל ממכון שבתו השגיח היוצר יחד לבם , ודרשו מכאן שכולן נסקרין בסקירה אחת :
<b style="color: gray;">מצודת דוד</b> היוצר . ולפי שהוא הוא היוצר לבם יחד זה כזה איש לא נעדר אף הוא מבין אל כל מעשיהם לזאת ישגיח על הכל :
<b style="color: gray;">תורה תמימה</b> בארבעה פרקים העולם נידון בפסח על התבואה בעצרת על פירות האילן בר"ה כל באי עולם עוברין לפניו כבני מרון שנאמר היוצר יחד לבם המבין אל כל מעשיהם ובחג נידונין על המים:<small><span style="color: gray;">ראש השנה טז ע"א</span></small>
מאי כבני מרון הכא תרגימו כבני אמרנא ריש לקיש אמר כמעלות בית מרון (אמר) רב יהודה אמר שמואל כחיילות של בית דוד אמר רבב"ח א"ר יוחנן וכולן נסקרין בסקירה אחת אמר ר"נ בר יצחק אף אנן נמי תנינא היוצר יחד לבם המבין אל כל מעשיהם מאי קאמר אילימא ה"ק דברנהו לכולי עלמא ומייחד לבייהו כהדדי והא קא חזינן דלאו הכי הוא אלא לאו הכי קאמר היוצר רואה יחד לבם ומבין אל כל מעשיהם:<small><span style="color: gray;">ראש השנה יח ע"א</span></small>
<b style="color: gray;">מלבי"ם פירוש המילות</b> היוצר, בא להשיב על מה שטענו הפילוסופים על ידיעה זו שהלא המעשים הבחיריים הם אפשריים מתרבים ומשתנים ומתחדשים וידיעת ה' אי אפשר שתתרבה ותשתנה ושתתחדש לו ידיעה, והתשובה בזה כמ''ש במו''נ (פרק כ''א משלישי) שיש הפרש בין ידיעת העושה במה שעשה ובין ידיעת זולתו בעשוי ההוא, והוא שהדבר העשוי אם נעשה נאות לידיעת עושהו, עשייתו נמשך לידיעתו, אולם התבוננות שאר בני אדם בו נמשך אחר העשוי, למשל העושה מראה שעות ע''י גלילים מעשה חרשים, ידע תחלה כל תנועה שיתנועע וכל נטיה ונטיה מה שיורה עליו, וכ''ז לא ידע מפני התבוננו בתנועות המתחדשות עתה, רק בהפך שהתנועות המתחדשות התחדשו כפי הסכמת ידיעתו, משא''כ איש אחר המתבונן בכלי ההוא, תתחדש לו בכל פעם ידיעה אחרת, וז''ש שה' מצד שהוא היוצר לבם מצד זה הוא מבין אל כל מעשיהם בענין שלא תתחדש לו ידיעה בעת הפעולה האפשריית מצד ריבוי המעשים המתחדשים, כי ידע כ''ז בעת יצר לבם, וכן לא מצד ריבוי האנשים שכ''א יש לו לב אחר ובחירה אחרת, כי יצר יחד לבם, שכל לבבות האנשים נוצרו ביצירה אחת, ואז הבין אל כל מעשיהם, ולא תתחדש אצלו ידיעה כלל, ולא תתרבה ולא תשתנה ידיעתו ע''י ריבוי וחידוש וחילוף מעשיהם :
<h3>{טז}</h3>
אֵֽין־הַ֭מֶּלֶךְ נוֹשָׁ֣ע בְּרָב־חָ֑יִל גִּ֝בּ֗וֹר לֹֽא־יִנָּצֵ֥ל בְּרָב־כֹּֽחַ׃
<b style="color: gray;">מצודת דוד</b> אין המלך . מביא ראיה שהכל בהשגחה ואמר הלא ראינו שאין המלך נושע במלחמה עם רוב החיל אשר עמו ואם היה הכל לפי הטבע היה ראוי להיות נושע בהם :
<b style="color: gray;">מצודת ציון</b> חיל . צבאות עם :
<b style="color: gray;">מלבי"ם פירוש המילות</b> אין, מהשגחה זו שמשגיח על יושבי הארץ נמשכה ההשגחה המיוחדת המופלאת על יראי ה', ושאז לא יועילו כל השתדלות והכנות האנשים שיכינו לנגד ההשגחה זו, כי השגחת ה' היא תעשה חיל, המלך אינו נושע ברב חיל, שהוא ריבוי הכמות של חילו, וכן לא יועיל ריבוי הכח באיכות כי גם הגבור לא ינצל ברב כח :
<b style="color: gray;">מלבי"ם ביאור המילות</b> נושע. תואר, על כן בא בקמ''ץ :
<h3>{יז}</h3>
שֶׁ֣קֶר הַ֭סּוּס לִתְשׁוּעָ֑ה וּבְרֹ֥ב חֵ֝יל֗וֹ לֹ֣א יְמַלֵּֽט׃
<b style="color: gray;">מצודת דוד</b> שקר הסוס . מרוצת הסוס הוא שקר להביא תשועה לבעליו : וברוב חילו . עם רוב כחו לא ימלט נפשו :
<b style="color: gray;">מצודת ציון</b> חילו . עניינו כח ואמצות :
<b style="color: gray;">מלבי"ם פירוש המילות</b> שקר, וגם לא יועילו האמצעיים והכלים שיכינו לזה, כמו הסוסים המוכנים למלחמה, כי שקר הסוס לתשועה, ולא לבד שלא יושיע לנצח המלחמה, כי גם לא יוכל למלט את בעליו ע''י רוב חילו, גם יאמר שלפעמים ישקר הסוס בבעליו ויוליכנו בע''כ נגד רצונו במלחמה, וזה יהיה לתשועה שהוא בהשגחה שעי''כ יושע, הגם שברב חילו לא ימלט, ומדוע לא יועילו החיל והסוסים, כי.
<h3>{יח}</h3>
הִנֵּ֤ה עֵ֣ין יְ֭הוָה אֶל־יְרֵאָ֑יו לַֽמְיַחֲלִ֥ים לְחַסְדּֽוֹ׃
<b style="color: gray;">מצודת דוד</b> עין ה' . השגחת ה' הוא על יראיו אשר יקוו לחסדו :
<b style="color: gray;">מלבי"ם פירוש המילות</b> הנה עין ה' אל יראיו, והוא לוחם בעדם והובישו רוכבי סוסים, כמ''ש אתה סתר לי מצר תצרני, ובאר שהשגחה זו הוא משני טעמים, {{{א}}} מצד שהם יראיו, {{{ב}}} מצד שהם מיחלים לחסדו, וה' מושיע הבוטחים בו :
<h3>{יט}</h3>
לְהַצִּ֣יל מִמָּ֣וֶת נַפְשָׁ֑ם וּ֝לְחַיּוֹתָ֗ם בָּרָעָֽב׃
<b style="color: gray;">מצודת דוד</b> להציל . ואף אם הטבע ינגד : ברעב . בהיות רעב בעולם :
<b style="color: gray;">מלבי"ם פירוש המילות</b> להציל ממות נפשם שלא ימותו ע''י הצר הצורר אותם, וגם לחיותם ברעב, כמו שהיה במעשה זו שנלאו ישראל על ידי רעב וגם בא עליהם הצר וה' הצילם משניהם :
<h3>{כ}</h3>
נַ֭פְשֵׁנוּ חִכְּתָ֣ה לַֽיהוָ֑ה עֶזְרֵ֖נוּ וּמָגִנֵּ֣נוּ הֽוּא׃
<b style="color: gray;">מצודת דוד</b> נפשנו . ולזה תחכם נפשנו אל ה' כי הוא מעולם עוזר לנו :
<b style="color: gray;">מצודת ציון</b> חכתה . קותה :
<b style="color: gray;">מלבי"ם פירוש המילות</b> נפשנו, אמר הגם שלא באה תקותם תיכף, כמ''ש בלו עצמי בשאגתי כל היום, עד שנפשנו חכתה והמתינה ימים רבים, מ''מ עזרנו ומגננו הוא שעזרנו מן הרעב, והגין עלינו מפני הצר :
<b style="color: gray;">מלבי"ם ביאור המילות</b> חכתה. חכה המורה על התקוה מקושר עם חכה מלשון המתנה, וחכינו עד אור הבוקר שממתין על תקותו זמן רב, כמו אם יתמהמה חכה לו, וזה ההבדל בינו ובין תקוה ויחול (ישעיה ח' י''ז) :
<h3>{כא}</h3>
כִּי־ב֭וֹ יִשְׂמַ֣ח לִבֵּ֑נוּ כִּ֤י בְשֵׁ֖ם קָדְשׁ֣וֹ בָטָֽחְנוּ׃
<b style="color: gray;">מצודת דוד</b> כי בו . בישועתו ישמח לבנו כי בו בטחנו ודרכו להושיע להבוטחים בו :
<b style="color: gray;">מלבי"ם פירוש המילות</b> כי בו, שאינו התוחלת לה' דומה אל התוחלת לאדם, שהמיחל לתשועת אדם ואינו מושיעו תיכף הוא נעצב כי אינו בוטח על תשועתו בבטחון חזק כי פן לא יכול או לא ירצה להושיעו, אבל בו ישמח לבנו הגם שלא באה התקוה תיכף, כי בשם קדשו בטחנו בטחון חזק, שבודאי יושיענו אחר ששם קדשו נקרא עלינו, כמ''ש ושמך עלינו נקרא אל תניחנו :
<h3>{כב}</h3>
יְהִֽי־חַסְדְּךָ֣ יְהוָ֣ה עָלֵ֑ינוּ כַּ֝אֲשֶׁ֗ר יִחַ֥לְנוּ לָֽךְ׃
<b style="color: gray;">מצודת דוד</b> כאשר . כפי התקוה כן יהיה החסד :
<b style="color: gray;">מלבי"ם פירוש המילות</b> יהי, מ''מ אבקש בל נצטרך לחכות ולהמתין זמן רב על חסד ה', רק יהי חסדך ה' עלינו תכף כאשר יחלנו לך ותושיענו תיכף :
<h2>תהילים פרק-לד</h2>
<h3>{א}</h3>
לְדָוִ֗ד בְּשַׁנּוֹת֣וֹ אֶת־טַ֭עְמוֹ לִפְנֵ֣י אֲבִימֶ֑לֶךְ וַֽ֝יְגָרֲשֵׁ֗הוּ וַיֵּלַֽךְ׃
<b style="color: gray;">רש"י</b> בשנותו את טעמו . כענין שנאמר ( ש''א כ''א ) ויתו על דלתות השער וגו' וישנה את טעמו בעיניהם ששנה דברו וטעמו ועשה עצמו שוטה והוריד רירו על זקנו ( סא''א ) : לפני אבימלך . כך כל מלכי פלשתים נקראים וכל מלכי מצרים פרעה ואע''פ ששמו אכיש קורין לו אבימלך , ומדרש אגדה שהיה צדיק כאבימלך ( שנכתב בתורה אצל שרה ) שלא רצה להרגו ואנשיו אומרים לו ( שם ) הלא זה דוד מלך הארץ כדאיתא במדרש תהלים :
<b style="color: gray;">מצודת דוד</b> בשנותו . בעת ששינה את דברו לדבר מבלי חכמה : לפני אבימלך . שהיה ירא ממנו לבל יכנו נפש כמ''ש ( בש''א ) ולזה דבר הוללות וסכלות לחשוב שאין הוא דוד : ויגרשהו . ועי''ז צוה אבימלך לגרשו והלך לדרכו וניצול מידו :
<b style="color: gray;">מצודת ציון</b> טעמו . ענין דבור החכמה כמו וטעם זקנים יקח ( איוב יב ) : אבימלך . זה אכיש ונקרא אבימלך כי הוא שם כולל לכל מלכי פלשתים כמו ששם פרעה כולל לכל מלכי מצרים :
<b style="color: gray;">מלבי"ם פירוש המילות</b> לדוד, במזמור הזה באר איך השגחת ה' הפרטיית חופפת את הצדיקים ודבוקה עמהם לשמרם ולהצילם מכל פגע, וביחוד איך הוא קרוב לשמוע תפלה, וילמד את העולם יראת ה' ומהותה, כי זה שגרשהו אבימלך ולא שמע לקול עבדיו להמיתו היה השגחה פרטית :
<h3>{ב}</h3>
אֲבָרֲכָ֣ה אֶת־יְהוָ֣ה בְּכָל־עֵ֑ת תָּ֝מִ֗יד תְּֽהִלָּת֥וֹ בְּפִֽי׃
<b style="color: gray;">מלבי"ם פירוש המילות</b> אברכה את ה' בכל עת, ר''ל בין בעת טובה בין בעת רעה אברך ה', כי אאמין שהרעה היא לתכלית הטובה, אחר שתמיד תהלתו בפי, שאני מהלל אותו תמיד על השגחתו וטובו וחסדו, וא''כ א''א שיהיה עת רעה במקרה, ואחר שהוא השגחיי בודאי הוא לטובה שא''א שיעשה רע שזה נגד תהלתו :
<h3>{ג}</h3>
בַּ֭יהוָה תִּתְהַלֵּ֣ל נַפְשִׁ֑י יִשְׁמְע֖וּ עֲנָוִ֣ים וְיִשְׂמָֽחוּ׃
<b style="color: gray;">רש"י</b> בה' תתהלל נפשי . מתפאר אני ומתהלל שיש לי פטרון כזה להושיע ולהגן : תתהלל נפשי . שפורוונ''טרא בלע''ז : ישמעו ענוים . נפלאות שעשה לי מתוך מהללי יבינו אותם וישמחו :
<b style="color: gray;">מצודת דוד</b> בה' . בתשועת ה' תתהלל נפשי וכאשר ישמעו ענוים ישועתי ישמחו גם המה :
<b style="color: gray;">מלבי"ם פירוש המילות</b> בה', ולא עוד אלא שנפשי תתהלל בה', שאני מתפאר שיש לי אב בשמים האוהב אותי ומשגיח עלי ושנפשי היא חלק ממנו ואצולה מאתו, ובכ''ז ישמעו ענוים וישמחו, שלא תחשב לי ההילול והתפארות זה לגאוה, שבהפך הענוים ישמחו ע''ז, שהגם שכל התהללות והתפארות הם שנואי הענוה, התפארות הזה שיתהלל האדם בה' הענוה תסכים עמה, כמ''ש ויגבה לבו בדרכי ה', והיא הנקודה שבה יתקבצו בנפש הענוה והגאוה והיו לאחדים, כי גאוה זו שיתגאה אדם לאמר שה' מעוזו ומשגיח עליו תמיד היא הענוה, כי בזה יפשיט שמלותיו החומריים והנפש תתרומם אל האלהים עד שתתבטל ותהיה כאין בעיניה, הבשר וכחותיו יהיו כעפר ואפר כמ''ש אאע''ה הנה הואלתי לדבר אל ה' ואנכי עפר ואפר, וענוה הזאת נסתבבה ע''י דבקות הנפש ובטולה נגד שרשה העליון האין סוף ובלתי ב''ת :
<h3>{ד}</h3>
גַּדְּל֣וּ לַיהוָ֣ה אִתִּ֑י וּנְרוֹמְמָ֖ה שְׁמ֣וֹ יַחְדָּֽו׃
<b style="color: gray;">מצודת דוד</b> גדלו . ספרו גדולתו עמי : יחדו . ואני אתם :
<b style="color: gray;">תורה תמימה</b> לפניו מנין אמרת קל וחומר כשהוא שבע מברך כשהוא רעב לא כל שכן רבי אומר [אינו צריך] ואכלת ושבעת וברכת זו ברכת הזן אבל ברכת הזמון מגדלו לה' אתי נפקא וכו'.<small><span style="color: gray;">ברכות מח ע"ב</span></small>
שלשה שאכלו כאחת חייבין לזמן וכו' מה"מ אמר רב אסי דאמר קרא גדלו לה' אתי ונרוממה שמו יחדו רבי אבהו אמר מהכא כי שם ה' אקרא הבו גודל לאלהינו וכו'.<small><span style="color: gray;">ברכות מה ע"א</span></small>
<b style="color: gray;">מלבי"ם פירוש המילות</b> גדלו, יש הבדל בין גדול ובין רם, שהדבר הרם א''א לשום אדם לתפוס בו כמו רום שמים, והדבר הגדול כמו העמוד הנצב ארצה וראשו מגיע השמימה יתפוש בו כל אדם לפי גבהו, והנה העמים חשבו את ה' כדבר רם שא''א לתפוס בו כלל ושאינו משגיח עליהם, כמ''ש רם על כל גוים ה' על השמים כבודו, אבל ישראל חושבים אותו כדבר גדול שכ''א ישיג אותו כפי ערכו, ושהשגחתו תתפשט על כל א' לפי מעשיו, כמ''ש ה' בציון גדול ורם הוא על כל העמים, והנה השם מצד עצמו הוא בבחינת רם, כי השכל מחייב שרם על רמים לא ישפיל להשגיח על בריה שפלה כמו האדם, ובכל זה ילמדנו הנסיון שהוא בבחינת גדול, והשגחתו מתפשטת על כל ברואיו וביחוד על יראי ה' וחושבי שמו שהוא דבוק עמהם תמיד, וזה מבואר ממה שהוא שומע תפלת הצדיקים ויצילם מכל צרה, וזה דבר הנראה לעין, וז''ש גדלו לה' אתי, בהכרח תסכימו אתי מצד הנראה מהנהגתו שהוא בבחינת גדול, הגם שנרוממה שמו יחדיו, שאני אסכים עמכם ששמו מצד אמתתו הוא מרומם מכל השגה ומכל רעיון, בכ''ז מוכרחים אנו להודות שהוא בבחינת גדול ממה שנראה לעין, כי.
<h3>{ה}</h3>
דָּרַ֣שְׁתִּי אֶת־יְהוָ֣ה וְעָנָ֑נִי וּמִכָּל־מְ֝גוּרוֹתַ֗י הִצִּילָֽנִי׃
<b style="color: gray;">רש"י</b> מגורותי . לשון פחד כמו ויגר מואב , ( במדבר כ''ב ) :
<b style="color: gray;">מצודת ציון</b> מגורותי . פחדי :
<b style="color: gray;">מלבי"ם פירוש המילות</b> דרשתי את ה' וענני, ומזה מבואר שהוא משגיח עלי, ולא לבד שהצילני מן הצרה שהתפללתי עליה, כי מכל מגורתי הצילני, שאחר שענני על צרה זאת השקיף בחסדו להציל אותי מכל מגורתי בכלל, כדרך בעל החסד השלם שיהיה החסד בתכלית השלמות :
<h3>{ו}</h3>
הִבִּ֣יטוּ אֵלָ֣יו וְנָהָ֑רוּ וּ֝פְנֵיהֶ֗ם אַל־יֶחְפָּֽרוּ׃
<b style="color: gray;">רש"י</b> הביטו אליו . כל אותם שהביטו אליו מתוך צרתם : ונהרו . האירו פניהם . יחפרו . יתביישו כמו ( ישעיה כ''ד ) וחפרה הלבנה ובושה החמה :
<b style="color: gray;">מצודת דוד</b> הביטו אליו . לבטוח בו : ונהרו . ויבוא אליכם הארה ותשועה : אל יחפרו . כי השואל מה ואין נותנים לו יחפר ויכלם :
<b style="color: gray;">מצודת ציון</b> ונהרו . ענין הארה כמו ואל תופע עליו נהרה ( שם ב' ) : יחפרו . ענין כלימה :
<b style="color: gray;">מלבי"ם פירוש המילות</b> הביטו, הנה המביטים להשיג עזר מזולת ה' יביטו או לצד מעלה או לצד מטה, רצוני, שיבקשו העזר ע''י הסבות הטבעיות המזל והמערכת אשר השמש ראש לכולם, ואז יכהו עיניהם מהביט תמיד אל השמש המכהה את העינים, או יביטו למטה להשיג עזר מבני אדם ואז יחפרו פניהם מהבושת, אבל אלה שהביטו אליו, לא חשכו עיניהם, כי נהרו מאורו הבהיר, ולא התביישו כי פניהם אל יחפרו :
<b style="color: gray;">מלבי"ם ביאור המילות</b> ונהרו. כמו ואל תופע עליו נהרה (איוב ג') :
<h3>{ז}</h3>
זֶ֤ה עָנִ֣י קָ֭רָא וַיהוָ֣ה שָׁמֵ֑עַ וּמִכָּל־צָ֝רוֹתָ֗יו הוֹשִׁיעֽוֹ׃
<b style="color: gray;">מצודת דוד</b> זה עני קרא . כשזה הקורא הוא עני מוכנע אז ה' שומעו :
<b style="color: gray;">מלבי"ם פירוש המילות</b> זה, ר''ל אלה שהביטו אליו לא יחפרו פניהם, כי הם יאמרו, ראו נא זה עני קרא וה' שמע, הלא קרא אליו עני אחד, והגם שהוא עני ויחיד, בכל זאת שמע ה', ולא לבד שהושיעו מן הצרה שקרא עליה, כי גם מכל צרותיו הושיעו, וא''כ מזה נדון ק''ו, כי.
<h3>{ח}</h3>
חֹנֶ֤ה מַלְאַךְ־יְהוָ֓ה סָ֘בִ֤יב לִֽירֵאָ֗יו וַֽיְחַלְּצֵֽם׃
<b style="color: gray;">מצודת דוד</b> ויחלצם . יוציאם בשליחותו של מקום :
<b style="color: gray;">תורה תמימה</b> אמר ליה רב כהנא לשמואל ממאי דהאי וחלצה נעלו מעל רגלו מישלף הוא דכתיב וחלצו את האבנים אשר בהן הנגע ואימא זרוזי הוא דכתיב החלצו מאתכם אנשים לצבא התם נמי שלופי מביתא לקרבא והכתיב יחלץ עני בעניו בשכר עניו יחלצו מדינה של גיהנם אלא הא דכתיב חונה מלאך ה' סביב ליראיו ויחלצם בשכר יראיו יחלצם מדינה של גיהנם אלא הא דכתיב ועצמותיך יחליץ וכו'.<small><span style="color: gray;">יבמות קב ע"ב</span></small>
רבי אליעזר בן יעקב אומר כל שיש לו תפילין בראשו ותפילין בזרועו וציצית בבגדו ומזוזה בפתחו הכל בחיזוק שלא יחטא שנאמר והחוט המשולש לא במהרה ינתק ואומר חונה מלאך ה' סביב ליראיו ויחלצם וכו'.<small><span style="color: gray;">מנחות מג ע"ב</span></small>
<b style="color: gray;">מלבי"ם פירוש המילות</b> חונה מלאך ה' סביב ליראיו שיראיו א''צ לצעוק כלל מן הצרה, כי מלאך ה' ושלוחו עומד תמיד סביבם כמחנה מזוינת ויחלצם, יעשה אותם חלוצים בכלי זיין, כי נדמה כמחנה מלאכים חלוצי צבא עומדים סביבם לשמרם מכל רע, (ורמז על האנשים שהתחברו אליו אח''כ בברחו מפני אכיש אל מערת עדולם (ש''א כ''ב) שהיו רבים עמו יראי ה' וחלוצי צבא למלחמה) :
<b style="color: gray;">מלבי"ם ביאור המילות</b> חנה. בא תמיד על מחנה החונים בשדה וביחוד הנכונים למלחמה וכן פירשתי וחניתי לביתי מצבא (זכריה ט' ח'), ויחלצם. מענין חלוצי צבא, וכן ואחלצה צוררי ריקם :
<h3>{ט}</h3>
טַעֲמ֣וּ וּ֭רְאוּ כִּי־ט֣וֹב יְהוָ֑ה אַֽשְׁרֵ֥י הַ֝גֶּ֗בֶר יֶחֱסֶה־בּֽוֹ׃
<b style="color: gray;">רש"י</b> טעמו וראו כי טוב ה' . טעמו דברו :
<b style="color: gray;">מצודת ציון</b> טעמו . כן יקרא ידיעת השכל ובחינתו כמו טעמה כי טוב סחרה ( משלי ל''א ) :
<b style="color: gray;">מלבי"ם פירוש המילות</b> טעמו, אמר עוד הבדל בין תשועת ה' לתשועות טבעיות או תשועות בני אדם, שמהם לא ישיגו רק הערב והמועיל לא את הטוב, אבל ה' מלבד שהוא ערב הנרגש לחוש הטעם, שעז''א טעמו, ומועיל הנראה בחוש הראות שעז''א וראו, הוא ג''כ טוב, עד שגם בטעם ובראיה יטעמו ויראו כי טוב ה', עד שאשרי הגבר יחסה בו, שישיג בזה גם אושר נפשי רוחני מצד החסיון עצמו, חוץ מן התועלת שימצא מן החסיון :
<h3>{י}</h3>
יְר֣אוּ אֶת־יְהוָ֣ה קְדֹשָׁ֑יו כִּי־אֵ֥ין מַ֝חְס֗וֹר לִירֵאָֽיו׃
<b style="color: gray;">רש"י</b> יראו . יהיו יראים לשון צווי :
<b style="color: gray;">מצודת ציון</b> יראו . פחדו :
<b style="color: gray;">מלבי"ם פירוש המילות</b> יראו את ה' קדושיו, עפ''ז מצוה לקדושי ה' שיראו את ה', והנה העכו''ם אשר התקדשו להבלי עכו''ם היו מתקדשים ע''י נזירות שפרשו א''ע מן הישוב, אבל יראתם לא היתה יראת ה' רק יראת הבלים ויראת עצמם פן יקרה להם נזק, אבל אתם קדושיו יראו רק את ה', והנה הנזירים שבעכו''ם היה להם מחסור מצד שני ענינים, אם מחסור בחיריי במה שפרשו מכל הנאות העולם, אם מחסור הכרחיי שע''י שלא עסקו בצרכיהם השיגם המחסור עד שהיו צריכים לאכול שרשי רתמים כנודע, אבל יראי ה' המבוקש מאתם רק שישמרו כפי מצות התורה לא הבריחה מן הישוב, ואין להם לא מחסור בחיריי, כי אין מחסור ליראיו, כי התורה לא צותה שיחסר את עצמו מטובה, ולא מחסור הכרחי, כי.
<h3>{יא}</h3>
כְּ֭פִירִים רָשׁ֣וּ וְרָעֵ֑בוּ וְדֹרְשֵׁ֥י יְ֝הוָ֗ה לֹא־יַחְסְר֥וּ כָל־טֽוֹב׃
<b style="color: gray;">רש"י</b> רשו . ל' דלות : כל טוב . ניסו''ן בי''ין בלע''ז , כמו כל מלאכה ( שמות י''ב ) :
<b style="color: gray;">מצודת דוד</b> כפירים . ר''ל גדולים ועשירים :
<b style="color: gray;">מצודת ציון</b> רשו . מלשון רש ועני :
<b style="color: gray;">מלבי"ם פירוש המילות</b> כפירים בעת אשר רשו ורעבו, אם רשו מכלי הטרף לא ימצאו מזונם, וכן בני אדם אם רשו מנכסיהם ירעבו, אבל דורשי ה' (רשו) לא יחסרו כל טוב, דורשי ה' גם בעת אשר רשו לא יחסרו כל טוב כי ה' מזמין מזונותיהם :
<h3>{יב}</h3>
לְֽכוּ־בָ֭נִים שִׁמְעוּ־לִ֑י יִֽרְאַ֥ת יְ֝הוָ֗ה אֲלַמֶּדְכֶֽם׃
<b style="color: gray;">מצודת ציון</b> לכו . הוא ענין ל' זרוז כמו ועתה לכו ונהרגהו ( בראשית ל''ז ) והלא הוא בא אליהם :
<b style="color: gray;">מלבי"ם פירוש המילות</b> לכו בנים, אצל העכו''ם הנ''ל היה הקדושה והיראה דבר מיוחד רק לגדוליהם וכהניהם, לא כן יראת ה' גם בנים הקטנים לכו שמעו לי יראת ה' אלמדכם, שיראת ה' היא מושגת לכל נפש :
<h3>{יג}</h3>
מִֽי־הָ֭אִישׁ הֶחָפֵ֣ץ חַיִּ֑ים אֹהֵ֥ב יָ֝מִ֗ים לִרְא֥וֹת טֽוֹב׃
<b style="color: gray;">מצודת דוד</b> החפץ חיים . חיי עוה ''ב : אוהב ימים . ר''ל אוהב ימי העולם להרבות במעש''ט לראות בטוב האמיתי בעוה''ב :
<b style="color: gray;">תורה תמימה</b> מכריז רבי אלכסנדרי מאן בעי חיי מאן בעי חיי כנוף ואתו כולי עלמא לגביה אמרי ליה הב לן חיי אמר להו מי האיש החפץ חיים וגו' נצור לשונך מרע וגו' שמא יאמר אדם נצרתי לשוני מרע ושפתי מדבר מרמה [אלך] ואתגרה בשינה ת"ל סור מרע ועשה טוב אין טוב אלא תורה שנאמר כי לקח טוב נתתי לכם תורתי אל תעזובו:<small><span style="color: gray;">עבודה זרה יט ע"ב</span></small>
<b style="color: gray;">מלבי"ם פירוש המילות</b> מי האיש, נזירי העכו''ם פרשו א''ע מן העולם, או מצד שמאסו בחיים, או מצד שמאסו בטוב העולם ובחרו לחיות חיי צער, אבל אני אלמד יראת ה' גם להאיש החפץ חיים, וגם להאיש האוהב ימים לראות טוב, שיוכל לחיות עם יראת ה' חיי ההצלחה והטוב, כי יראת ה' לא תבקש מן האדם שיפרוש לגמרי מן הישוב, רק זאת תבקש :
<h3>{יד}</h3>
נְצֹ֣ר לְשׁוֹנְךָ֣ מֵרָ֑ע וּ֝שְׂפָתֶ֗יךָ מִדַּבֵּ֥ר מִרְמָֽה׃
<b style="color: gray;">מלבי"ם פירוש המילות</b> נצור לשונך מרע, שלא ידבר לה''ר בלשון, ולא מרמה בשפתיו, וגם לא תבקש שיברח מן הישוב, רק.
<b style="color: gray;">מלבי"ם ביאור המילות</b> לשונך, שפתיך. הלשון מציין הדבור התבוניי, ומוסיף שפתיך שהוא הדבור הפשוט, שהשפה חיצונית נגד הלשון (למעלה י''ב ה', ולקמן ק''כ ב', קמ''ד ד', וע''ל ע''ח ל''ו) :
<h3>{טו}</h3>
ס֣וּר מֵ֭רָע וַעֲשֵׂה־ט֑וֹב בַּקֵּ֖שׁ שָׁל֣וֹם וְרָדְפֵֽהוּ׃
<b style="color: gray;">רש"י</b> בקש שלום . במקומך : ורדפהו . במקום אחר :
<b style="color: gray;">מצודת דוד</b> בקש שלום . בקשתך יהיה לעשות שלום בין איש לאחיו : ורדפהו . ר''ל מאד תהיה מחזר אחר השלום :
<b style="color: gray;">תורה תמימה</b> וא"ר חלבו אמר רב הונא כל שיודע בחברו שהוא רגיל ליתן לו שלום יקדים לו שלום שנאמר בקש שלום ורדפהו ואם נתן לו ולא החזיר נקרא גזלן שנאמר ואתם בערתם הכרם גזלת העני בבתיכם:<small><span style="color: gray;">ברכות ו ע"ב</span></small>
רמי ליה רבא לרב נחמן תנן אלו דברים שאדם עושה אותן ואוכל פירותיהן בעולם הזה והקרן קיימת לו לעולם הבא אלו הן כיבוד אב ואם וגמילות חסדים והבאת שלום שבין אדם לחבירו ותלמוד תורה כנגד כולם בכיבוד אב ואם כתיב למען יאריכון ימיך ולמען ייטב לך בגמילות חסדים כתיב רודף צדקה וחסד ימצא חיים צדקה וכבוד ובהבאת שלום כתיב בקש שלום ורדפהו וכו'<small><span style="color: gray;">קידושין מ ע"א</span></small>
גופא תני בר קפרא לעולם ידבק אדם בשלשה דברים בחליצה כאבא שאול דתניא אבא שאול אומר הכונס את יבמתו לשם נוי לשם אישות לשם דבר אחר כאילו פוגע בערוה וקרוב בעיני להיות הולד ממזר בהבאת שלום דכתיב בקש שלום ורדפהו ואמר רבי אבהו אתיא רדיפה רדיפה כתיב הכא בקש שלום ורדפהו וכתיב התם רודף צדקה וחסד ימצא חיים צדקה וכבוד:<small><span style="color: gray;">יבמות קט ע"א</span></small>
<b style="color: gray;">מלבי"ם פירוש המילות</b> סור מרע ועשה טוב, שתמצא בין בני אדם ששם יש מציאות לעשות רע וגם טוב, ותסור מרע ותעשה טוב, משא''כ במדבר לא תוכל לעשות טוב וגם אין שם מציאות לסור מן הרע שאין נמצא שם רע, ולפ''ז בקש שלום, שהוא שלום הקיבוץ המדיני, ולא שתבקש שלום ע''י שתברח מן בני אדם, רק רדפהו שתמצא בין בני אדם והגם שהם עלולים לריב ולמצה תרדוף אתה את השלום, (וגם כיון בזה נגד דואג שהיה נעצר לפני ה' והוא הוציא לה''ר על עיר הכהנים) :
<h3>{טז}</h3>
עֵינֵ֣י יְ֭הוָה אֶל־צַדִּיקִ֑ים וְ֝אָזְנָ֗יו אֶל־שַׁוְעָתָֽם׃
<b style="color: gray;">מלבי"ם פירוש המילות</b> עיני ה' אל צדיקים, שמשגיח עליהם בעצמו לראות מה שחסר להם, ובכ''ז אזניו אל שועתם, שלפעמים ישועו המה מרעה הנדמה להם לפי דעתם הגם שאינה רעה לפי האמת, וגם בזה ימלא שועתם :
<h3>{יז}</h3>
פְּנֵ֣י יְ֭הוָה בְּעֹ֣שֵׂי רָ֑ע לְהַכְרִ֖ית מֵאֶ֣רֶץ זִכְרָֽם׃
<b style="color: gray;">רש"י</b> פני . פנים של זעם לישאריא''ש בלע''ז , כמו ( ויקר' ב' ) ושמתי פני באיש ההוא , כך חברו מנחם :
<b style="color: gray;">מצודת ציון</b> פני . ענין כעס הוא וכן אתן את פני ( ויקרא כ ) וזהו לפי שבהפנים נראה הכעס :
<b style="color: gray;">מלבי"ם פירוש המילות</b> פני, וגם פני ה' והשגחתו לרעה בעושי רע להכרית מארץ זכרם של הצדיקים, שמעניש גם את הרשעים שרוצים להרע להם (ורמז בזה ג''כ על דואג), ולא זאת לבד, כי אם.
<h3>{יח}</h3>
צָעֲק֣וּ וַיהוָ֣ה שָׁמֵ֑עַ וּמִכָּל־צָ֝רוֹתָ֗ם הִצִּילָֽם׃
<b style="color: gray;">רש"י</b> צעקו . הצדיקים וה' שמע :
<b style="color: gray;">מצודת דוד</b> צעקו וה' . אבל כאשר יצעקו בתפלה וישובו לה' אז ישמע להם ויצילם מצרותם :
<b style="color: gray;">מלבי"ם פירוש המילות</b> צעקו מן הצרה, אז וה' שמע, ולא לבד שמצילם מצרה זאת שצעקו עליה כי מכל צרותם הצילם :
<h3>{יט}</h3>
קָר֣וֹב יְ֭הוָה לְנִשְׁבְּרֵי־לֵ֑ב וְֽאֶת־דַּכְּאֵי־ר֥וּחַ יוֹשִֽׁיעַ׃
<b style="color: gray;">מצודת דוד</b> לנשברי לב . המכניע עצמו ושב ממעשיו :
<b style="color: gray;">מצודת ציון</b> דכאי . ענין כתות ונשבר :
<b style="color: gray;">מלבי"ם פירוש המילות</b> קרוב, גם ה' עומד קרוב לנשברי לב ע''י צרותיהם, ואת דכאי רוח שהרוח הפנימי נדכא על ידי צוקה פנימית או ע''י עונותם, יושיע :
<b style="color: gray;">מלבי"ם ביאור המילות</b> לב רוח, עיין מ''ש ישעיה (נ''ז טו, ס''ח י''ד) לקמן (נ''א י''ט), ועיין יחזקאל (י''א י''ט) :
<h3>{כ}</h3>
רַ֭בּוֹת רָע֣וֹת צַדִּ֑יק וּ֝מִכֻּלָּ֗ם יַצִּילֶ֥נּוּ יְהוָֽה׃
<b style="color: gray;">רש"י</b> רבות רעות צדיק . הרבה רעות ופחדים באות עליו ומכלם נצול :
<b style="color: gray;">מצודת דוד</b> רבות רעות . ואף אם יבוא על הצדיק רעות רבות אין תוחלתו נאבדה כי מכולם יצילנו ה' :
<b style="color: gray;">מלבי"ם פירוש המילות</b> רבות רעות צדיק, החולאים ששרשם ע''י קלקול בא' מיסודות הגוף אין להם תרופה, ואז כל המכאובים הנראים הם רק אחת ששרש כולם הוא האבר הראשי שהנשמה תלויה בו שהוא נתקלקל, אבל הרעות הבאות על חיצונית הגוף הגם שהם רבים, כגון שנלקה העור בכמה מקומות, אינם מסוכנים, וז''ש רבות רעות צדיק ומכולם יצילנו ה' אחר
<h3>{כא}</h3>
שֹׁמֵ֥ר כָּל־עַצְמוֹתָ֑יו אַחַ֥ת מֵ֝הֵ֗נָּה לֹ֣א נִשְׁבָּֽרָה׃
<b style="color: gray;">רש"י</b> שומר . הקב''ה כל עצמותיו :
<b style="color: gray;">מצודת ציון</b> מהנה . מהן :
<b style="color: gray;">מלבי"ם פירוש המילות</b> ששומר כל עצמותיו שהם עמודי הגוף שאחת מהנה לא נשברה, הרעות הרבות אינם מסוכנות, אבל.
<h3>{כב}</h3>
תְּמוֹתֵ֣ת רָשָׁ֣ע רָעָ֑ה וְשֹׂנְאֵ֖י צַדִּ֣יק יֶאְשָֽׁמוּ׃
<b style="color: gray;">רש"י</b> תמותת רשע רע . תמותת את הרשע הרעה שהוא עושה : תמותת . תמית :
<b style="color: gray;">מצודת דוד</b> תמותת וגו' . הרעה שהרשע עושה היא תמית אותו ר''ל העון עצמו מקטרג עליו :
<b style="color: gray;">מצודת ציון</b> יאשמו . מל' שממה וכן עדרי הצאן נאשמו ( יואל א' ) :
<b style="color: gray;">תורה תמימה</b> במאי קמיפלגי אמר רבינא בכיפה צריכה התראה קמיפלגי ומאי כיפה אמר רב יהודה מלא קומתו והיכא רמיזא אמר ריש לקיש תמותת רשע רעה וכו'.<small><span style="color: gray;">סנהדרין פא ע"א</span></small>
<b style="color: gray;">מלבי"ם פירוש המילות</b> תמותת רשע רעה אחת, כי הרעה שלו היא עצמית על האבר הראשי שבו, והיא הגורמת מיתתו, ועוד יש הבדל ביניהם כי שונאי צדיק יאשמו שמלבד שימותו עוד נשארו אשמים, עד שגם נפשם נכרתה לעוה''ב, אבל.
<h3>{כג}</h3>
פּוֹדֶ֣ה יְ֭הוָה נֶ֣פֶשׁ עֲבָדָ֑יו וְלֹ֥א יֶ֝אְשְׁמ֗וּ כָּֽל־הַחֹסִ֥ים בּֽוֹ׃
<b style="color: gray;">רש"י</b> לא יאשמו . לא יתחרטו לאמר אשמנו שחסינו בך ריפונטירונ''ט בלע''ז :
<b style="color: gray;">מצודת דוד</b> פודה . בגמול שכר המעש''ט פודהו מן הצרה :
<b style="color: gray;">מלבי"ם פירוש המילות</b> פודה ה' נפש עבדיו ולא יאשמו, שהגם שיבא יסורים על גופם לא יאשמו בנפשם :
<h2>תהילים פרק-לה</h2>
<h3>{א}</h3>
לְדָוִ֨ד ׀ רִיבָ֣ה יְ֭הוָה אֶת־יְרִיבַ֑י לְ֝חַ֗ם אֶת־לֹֽחֲמָֽי׃
<b style="color: gray;">רש"י</b> ריבה ה' את יריבי . עשה מריבה עם אותם שעושים מריבה עמי : לחם . לשון מלחמה וכן לוחמי הלחם עם הנלחמים עמו :
<b style="color: gray;">מצודת דוד</b> את יריבי . עם המריבים עמדי תריב אתה בעבורי :
<b style="color: gray;">מצודת ציון</b> לחם . מל' מלחמה :
<b style="color: gray;">מלבי"ם פירוש המילות</b> לדוד, תפלה זו התפלל נגד שונאיו ורודפיו, ריבה ה' את יריבי, ריבה עמהם טרם שיבואו כלל למלחמה, ואם כבר הגיע הדבר לידי מלחמה לחם את לוחמי, לחם אתה עמהם, ואם הגיע הדבר עד שאצטרך ללחום בעצמי, עכ''פ. (ב-ג) החזק מגן וצנה וקומה בעזרתי להגן בפני, ואם הגיע הדבר עד שאצטרך לברוח הרק חנית וסגור הדרך לקראת רודפי שלא יוכלו לרדוף אחרי, ואמר לנפשי ישועתך אני להציל עכ''פ את נפשי :
<h3>{ב}</h3>
הַחֲזֵ֣ק מָגֵ֣ן וְצִנָּ֑ה וְ֝ק֗וּמָה בְּעֶזְרָתִֽי׃
<b style="color: gray;">מצודת דוד</b> החזק . אחוז בידך מגן וגו' והוא דרך משל מלשון הנוהג באדם :
<b style="color: gray;">מצודת ציון</b> מגן וצנה . שמות כלי מלחמה להגן :
<b style="color: gray;">מלבי"ם ביאור המילות</b> מגן וצנה. מגן בפני קשת, וצנה בפני חרב :
<h3>{ג}</h3>
וְהָ֘רֵ֤ק חֲנִ֣ית וּ֭סְגֹר לִקְרַ֣את רֹדְפָ֑י אֱמֹ֥ר לְ֝נַפְשִׁ֗י יְֽשֻׁעָתֵ֥ךְ אָֽנִי׃
<b style="color: gray;">רש"י</b> והרק חנית . הזדיין כמו אריק חרבי ( שמות ט''ו ) , וירק את חניכיו ( בראשית י''ד ) : וסגר לקראת רדפי . הגן ביני וביניהם כמחיצ' : לנפשי . אימוימאימא''ש בלע''ז , כמו כרו שוחה לנפשי ( ירמיה י''ח ) :
<b style="color: gray;">מצודת דוד</b> וסגור . התיצב בדרך וסגור לקראתם לבל ירדפו אחרי :
<b style="color: gray;">מצודת ציון</b> והרק . ענין חליצת הדבר מתערה כמו וחרב אריק ( יחזקאל ה' ) :
<b style="color: gray;">מלבי"ם ביאור המילות</b> וסגור, לפניהם הדרך :
<h3>{ד}</h3>
יֵבֹ֣שׁוּ וְיִכָּלְמוּ֮ מְבַקְשֵׁ֪י נַ֫פְשִׁ֥י יִסֹּ֣גוּ אָח֣וֹר וְיַחְפְּר֑וּ חֹ֝שְׁבֵ֗י רָעָתִֽי׃
<b style="color: gray;">מצודת דוד</b> יבושו . כאשר לא יוכלו לי :
<b style="color: gray;">מצודת ציון</b> יסוגו אחור . יחזרו אחור וכן לא נסוג אחור ( לקמן מד ) : חושבי . מל' מחשבה :
<b style="color: gray;">מלבי"ם פירוש המילות</b> יבושו מבקשי נפשי הרוצים להרגני, וגם יסגו אחור חושבי רעתי, שהם קלים מן המבקשים נפשי :
<b style="color: gray;">מלבי"ם ביאור המילות</b> יבשו ויכלמו. הבושה הוא מעצמו והכלימה הוא מאחרים, ויסוגו אחור הוא מעצמו והוא יותר מבושה, ויחפרו. מאחרים והוא יותר מכלימה, ומוסיף גם כן לא לבד מבקשי נפשי גם חושבי רעתי, ומוסיף והולך גם יסוגו ויחפרו אף חושבי רעתי.
<h3>{ה}</h3>
יִֽהְי֗וּ כְּמֹ֥ץ לִפְנֵי־ר֑וּחַ וּמַלְאַ֖ךְ יְהוָ֣ה דּוֹחֶֽה׃
<b style="color: gray;">מצודת דוד</b> יהיו כמץ . יהיו נעים ונדים ממקום למקום כמוץ הנד מפני הרוח :
<b style="color: gray;">מצודת ציון</b> כמוץ . היא פסולת התבואה :
<b style="color: gray;">מלבי"ם פירוש המילות</b> יהיו, יענשו ע''י סבה חיצונית כמוץ הנשא מפני רוח, ולא בדרך הטבע רק מלאך ה' יהיה הדוחה אותם, וגם.
<h3>{ו}</h3>
יְֽהִי־דַרְכָּ֗ם חֹ֥שֶׁךְ וַחֲלַקְלַקּ֑וֹת וּמַלְאַ֥ךְ יְ֝הוָ֗ה רֹדְפָֽם׃
<b style="color: gray;">רש"י</b> חשך והלקלקות . שניהם יחד כדי שיחליקו רגליה' בחלקלקות והחשך אינו מניחם להשמר מן החלקלקות כד''א ( שם כ''ג ) לכן יהיה דרכם להם כחלקלקות באפלה ידחו ויפלו בה :
<b style="color: gray;">מצודת דוד</b> יהי דרכם חושך . לבל יראו להשמר ויהי דרכם חלק וימעדו רגלם בעת ינוסו כשירדפם המלאך והוא משל לומר שיהיו נלכדים בצרות ולא יוכלו להנצל :
<b style="color: gray;">מצודת ציון</b> וחלקלקות . מל' חלק :
<b style="color: gray;">מלבי"ם פירוש המילות</b> יהי דרכם, בעצמם חשך וחלקלקות, עד שיחלקו וידחו באפלה מעצמם, וגם בזה יהיה שליח ההשגחה שמלאך ה' ירדוף אותם :
<h3>{ז}</h3>
כִּֽי־חִנָּ֣ם טָֽמְנוּ־לִ֭י שַׁ֣חַת רִשְׁתָּ֑ם חִ֝נָּ֗ם חָפְר֥וּ לְנַפְשִֽׁי׃
<b style="color: gray;">רש"י</b> חפרו לנפשי . שוחה ליפול בה :
<b style="color: gray;">מצודת דוד</b> חנם . על לא חמס בכפי : לנפשי . כמו לגופי וכן ברזל באה נפשו ( לקמן ק''ה ) :
<b style="color: gray;">מצודת ציון</b> שחת . בור : רשתם . כמו ורשתם והוא פח יקוש :
<b style="color: gray;">מלבי"ם פירוש המילות</b> כי חנם, דרך צידי חיות שחופרים חפירה, וסביבה טומנים רשת שתצוד החיה עת תלך שם, אומר שלחנם טמנו את הרשת וגם מה שחפרו לנפשי הכל היה בחנם, כי לא עשיתי להם רעה, לכן
<h3>{ח}</h3>
תְּבוֹאֵ֣הוּ שׁוֹאָה֮ לֹֽא־יֵ֫דָ֥ע וְרִשְׁתּ֣וֹ אֲשֶׁר־טָמַ֣ן תִּלְכְּד֑וֹ בְּ֝שׁוֹאָ֗ה יִפָּל־בָּֽהּ׃
<b style="color: gray;">רש"י</b> שואה . חשך ברואינ''ה בלע''ז : ורשתו אשר טמן . כן דרך לטמון הרשת ולכסותו בקש או בעפר כדי שלא ירגיש בה העובר עליה עד שנלכד בה :
<b style="color: gray;">מצודת דוד</b> תבואהו . תבוא עליו חשך שלא ידע להזהר : אשר טמן . כי הן הדרך להטמין ולכסות הרשת לבל יהא נראה להשמר ממנו : תלכדו . את הפורש אותה : בשואה . בעבור החושך הבא עליו לא יראוהו ויפול בה :
<b style="color: gray;">מצודת ציון</b> שואה . חושך כמו אמש שואה ( איוב ל' ) :
<b style="color: gray;">מלבי"ם פירוש המילות</b> תבואהו שואה חושך פתאומי, אשר לא ידע להזהר, ועי''כ תלכדהו הרשת עצמה אשר טמן, כי ע''י השואה והחשך יפול בה, באופן שבפועל כפיו יוקש רשע, אבל
<h3>{ט}</h3>
וְ֭נַפְשִׁי תָּגִ֣יל בַּיהוָ֑ה תָּ֝שִׂישׂ בִּישׁוּעָתֽוֹ׃
<b style="color: gray;">רש"י</b> ונפשי תגיל . כשאראה במפלתם :
<b style="color: gray;">מצודת דוד</b> בה' . בעזרת ה' :
<b style="color: gray;">מלבי"ם פירוש המילות</b> נפשי תגל בה', הגילה בלב תהיה ע''י ה', והשישה בגלוי תהיה ע''י ישועתו, והנה יספר שהריעו לו בין בנפש בין בגוף בין בממון, נגד הנפש אמר ונפשי תגיל, נגד הגוף אומר.
<b style="color: gray;">מלבי"ם ביאור המילות</b> תגיל תשיש. השישה הם הסימנים החיצונים שיעשו להוראת השמחה, והגילה היא בלב אשמח בלבי בה', ובגלוי אשיש בישועתו, ועיין לקמן (נ''א י') :
<h3>{י}</h3>
כָּ֥ל עַצְמוֹתַ֨י ׀ תֹּאמַרְנָה֮ יְהוָ֗ה מִ֥י כָ֫מ֥וֹךָ מַצִּ֣יל עָ֭נִי מֵחָזָ֣ק מִמֶּ֑נּוּ וְעָנִ֥י וְ֝אֶבְי֗וֹן מִגֹּזְלֽוֹ׃
<b style="color: gray;">רש"י</b> כל עצמותי . יקלסוך על כך כי עתה :
<b style="color: gray;">מצודת דוד</b> מי כמוך . מי מושיע כמוך : מחזק ממנו . מן האויב החזק ממנו : מגוזלו . ממי שרוצה לגזלו :
<b style="color: gray;">תורה תמימה</b> אתמר צואה על בשרו או ידו מונחת בבית הכסא רב הונא אמר מותר לקרות ק"ש רב חסדא אמר אסור לקרות ק"ש אמר רבא מ"ט דרב הונא דכתיב כל הנשמה תהלל יה ורב חסדא אמר אסור לקרות ק"ש מ"ט דרב חסדא דכתיב כל עצמותי תאמרנה ה' מי כמוך:<small><span style="color: gray;">ברכות כה ע"א</span></small>
<b style="color: gray;">מלבי"ם פירוש המילות</b> כל עצמותי תאמרנה, ר''ל כי הדבר שבו נעשה הנס הוא האומר והמעיד על הנס, ובאשר נעשה לי נס בכל עצם מעצמותי ובכל אבר, שכ''א מאיברי היו בסכנה מיוחדת, וא''כ כל עצמותי יעידו על שה' אין כמוהו, ונגד הצלת הגוף יאמרו שהוא מציל עני מחזק ממנו, ונגד הצלת הממון יאמרו שהוא מציל עני ואביון מגוזלו :
<h3>{יא}</h3>
יְ֭קוּמוּן עֵדֵ֣י חָמָ֑ס אֲשֶׁ֥ר לֹא־יָ֝דַ֗עְתִּי יִשְׁאָלֽוּנִי׃
<b style="color: gray;">רש"י</b> יקומון . עלי תמיד עדי חמס וגו' :
<b style="color: gray;">מצודת דוד</b> יקומון . עדי רשע קמים להעיד בי ושואלים ומבקשים ממני להחזיר דבר אשר לא ידעתי מעולם ולא בא לידי :
<b style="color: gray;">מלבי"ם פירוש המילות</b> יקומון, עתה מבאר איך רצו להרע לו בג' אלה, בקנין ובגוף ובנפש, נגד הקנינים אמר שיקומון עדי חמס להעיד נגדו עדות שקר בעניני ממון, והי' ערמתם כי אשר לא ידעתי ישאלוני, למשל שהעידו שאביו לוה סך פלוני מפלוני או שמכר שדהו, דבר שלא יכול להכחישם ולהביא ראיה כנגדם, נגד הגוף, אמר.
<h3>{יב}</h3>
יְשַׁלְּמ֣וּנִי רָ֭עָה תַּ֥חַת טוֹבָ֗ה שְׁכ֣וֹל לְנַפְשִֽׁי׃
<b style="color: gray;">מצודת דוד</b> תחת . במקום הטובה שעשיתי להם : שכול לנפשי . חפצים להביא עלי את המיתה :
<b style="color: gray;">מצודת ציון</b> שכול . ענין מיתה :
<b style="color: gray;">מלבי"ם פירוש המילות</b> ישלמוני רעה תחת טובה, כי מדרך העולם שהבא להרע לחברו בגופו לא יעשה זה רק דרך נקמה אם הוא הרע לו, אמר שהיה הרעה תחת טובה כי אני הטבתי עמהם, ונגד הנפש אמר כי ישלמו שכול לנפשי שרצו לשכל נפשי מהסתפח בנחלת ה' :
<h3>{יג}</h3>
וַאֲנִ֤י ׀ בַּחֲלוֹתָ֡ם לְב֬וּשִׁי שָׂ֗ק עִנֵּ֣יתִי בַצּ֣וֹם נַפְשִׁ֑י וּ֝תְפִלָּתִ֗י עַל־חֵיקִ֥י תָשֽׁוּב׃
<b style="color: gray;">רש"י</b> ותפלתי על חיקי תשוב . כלומר ואם יאמרו לא עניתי נפשי אלא לרעתם שיכבד עליהם חליים תפלתי שהתפללתי עליהם תשוב עלי :
<b style="color: gray;">מצודת דוד</b> בחלותם . כשהיו חולים היה לבושי שק והייתי מענה נפשי בצום בעבורם . ותפלתי . ר''ל פן יאמרו שכ''ז היה למען יכבד עוד החולי עליהם לזה אמר ותפלתי מה שהתפללתי עליהם תשוב אל חיקי ויקויים בי :
<b style="color: gray;">תורה תמימה</b> אמר רבא אם ת"ח הוא צריך שיחלה עצמו עליו מ"ט אילימא משום דכתיב ואין חולה מכם עלי (ואין) [ו]גולה את אזני דילמא מלך שאני אלא מהכא ואני בחלותם לבושי וגו':<small><span style="color: gray;">ברכות יב ע"ב</span></small>
<b style="color: gray;">מלבי"ם פירוש המילות</b> ואני, יצייר שהוא היה דורש טובתם, ובעת שחלו הצטער ע''ז כ''כ עד שנפל למשכב, והם שמחו ע''מ שנפל למשכב וקוו יום מותו, אומר בחלותם עשיתי כל מה שאפשר, שלבשתי שק, גם עניתי נפשי בצום, גם התפללתי בכונה אל חיקי, ר''ל בלב ובצנעה לא למען הראות לאחרים שמשתדל בעדם כי היתה תפלתי אל חיקי, ולא תפלה אחת לבד כי תפלתי תשוב פעם אחר פעם, וגם.
<b style="color: gray;">מלבי"ם ביאור המילות</b> על חיקי. במצפוני, כמו כעס בחיק כסילים ינוח, בחיק יוטל את הגורל. תשוב. רצונו לומר שאתפלל פעם אחר פעם :
<h3>{יד}</h3>
כְּרֵֽעַ־כְּאָ֣ח לִ֭י הִתְהַלָּ֑כְתִּי כַּאֲבֶל־אֵ֝֗ם קֹדֵ֥ר שַׁחֽוֹתִי׃
<b style="color: gray;">רש"י</b> כרע כאח לי התהלכתי . כאילו היו לי אחי ורעי התהלכתי מיצר עליהם על צרת' : כאבל . אם כבן המתאבל על אמו או כאם המתאבלת על בנה : קודר . לשון שחרות : שחותי . לשון שפלות :
<b style="color: gray;">מצודת דוד</b> כרע . התהלכתי כפוף ומעונה כאלו יהיו רעי ואחי : כאבל אם . כאם המתאבלת על בנה כי הלכתי בקדרות שחוח :
<b style="color: gray;">מצודת ציון</b> קודר . ענין חושך כמו שמש וירח קדרו ( יואל ב' ) : שחותי . ענין שחיה וכפיפה :
<b style="color: gray;">מלבי"ם פירוש המילות</b> כרע, כאלו היה רע ואח לי כן התהלכתי בכל שעה לבקרו, וכמי שמתאבל על אמו כן קודר שחותי. עד שמרוב הצער וההשתדלות נעשיתי קודר ושחוח :
<h3>{טו}</h3>
וּבְצַלְעִי֮ שָׂמְח֪וּ וְֽנֶאֱ֫סָ֥פוּ נֶאֶסְפ֬וּ עָלַ֣י נֵ֭כִים וְלֹ֣א יָדַ֑עְתִּי קָֽרְע֥וּ וְלֹא־דָֽמּוּ׃
<b style="color: gray;">רש"י</b> ובצלעי שמחו ונאספו . וכשאני צולע ששבר בא עלי שמחו ונאספו : נאספו עלי נכים . אנשי' פסחי' כמו שאנו מתרגמינן נכה חגירא , ומנחם חברו כמו נכאי' ( ישעיה ט''ז ) אימנויישי''ץ בלע''ז : קרעו ולא דמו . אילו היו קורעין את בשרי לא היה דמי שותת לארץ כשמלבינין פני :
<b style="color: gray;">מצודת דוד</b> ובצלעי . ר''ל בחליי כי אז ילאה האדם לעמוד על רגליו ביושר כ''א כחגר ופסח . נכים . אף המוכים ברגליהם נאספו עלי ור''ל כולם נאספו איש לא נעדר : ולא ידעתי . על מה נאספו הלא לא הרעותי אחד מהם : קרעו . והמה פותחים פיהם בשחוק ואינם יכולים להתאפק ולשתוק מן השחוק :
<b style="color: gray;">מצודת ציון</b> ובצלעי . ענין חגר ופסח כמו והוא צולע ( בראשית ל''ב ) : נכים . מוכה ברגל כמו נכה רגלים ( ש''ב ד' ) : קרעו . כן יקרא פתיחת הפה לשחוק וכאשר כן יקרא פתיחת חלונות כמ''ש וקרע לו חלונו ( ירמיה כב ) : ולא דמו . ולא שתקו :
<b style="color: gray;">תורה תמימה</b> דרש רבא מאי דכתיב ובצלעי שמחו ונאספו נאספו עלי נכים [ולא ידעתי] קרעו ולא דמו אמר דוד לפני הקב"ה רבש"ע גלוי וידוע לפניך שאם היו קורעין בשרי לא היה דמי שותת ולא עוד אלא בשעה שהם עוסקין בארבע מיתות ב"ד פוסקין ממשנתן ואומרים לי דוד הבא על אשת איש מיתתו במה אמרתי להם הבא על אשת איש מיתתו בחנק ויש לו חלק לעוה"ב אבל המלבין פני חבירו ברבים אין לו חלק לעולם הבא וכו'.<small><span style="color: gray;">סנהדרין קז ע"א</span></small>
אמר רבה בר בר חנה אמר רבי יוחנן נוח לו לאדם שיבא על ספק אשת איש ואל ילבין פני חבירו ברבים מנ"ל מדדרש רבא דדרש רבא מאי דכתיב ובצלעי שמחו ונאספו קרעו ולא דמו אמר דוד לפני הקב"ה רבש"ע גלוי וידוע לפניך שאם היו מקרעים בשרי לא היה דמי שותת לארץ ולא עוד אלא אפילו בשעה שעוסקין בנגעים ואהלות אומרים לי דוד הבא על אשת איש מיתתו במה ואני אומר להם מיתתו בחנק ויש לו חלק לעוה"ב אבל המלבין את פני חבירו ברבים אין לו חלק לעוה"ב וכו'.<small><span style="color: gray;">בבא מציעא נח ע"ב</span></small>
<b style="color: gray;">מלבי"ם פירוש המילות</b> (טו-טז) ובצלעי, ואז ע''י ששחותי ולא יכלתי לעמוד על רגלי ושכבתי לנוח על צלעי וצדי מרוב העמל, כי עי''כ נפל למשכב מעט, אז הם שמחו ע''ז ונאספו, ובעת באו לביתי לבקרני לא הראו שמחתם בפועל רק נאספו עלי נכים, עשו א''ע בפני כאלו הם נכאי רוח ומצטערים עלי, ולא ידעתי משמחתם בלב, אמנם קרעו ולא דמו מרוב תשוקתם שאמות קרעו את בגדיהם כאלו אני מת כבר, ולא דממו כדרך לקרוע בדממה ואבילות, רק אחר שקרעו התועדו בחנפי לעגי מעוג, היינו בחברת לועגים ולצים האומרים דברי לעג, וחרקו עלי שנימו בבזיון :
<b style="color: gray;">מלבי"ם ביאור המילות</b> בצלעי. מענין צולע על ירכו, או שאשכב על צלעי וצדי מפני החולשה. נכים. כמו נכה רוח, עושים את עצמם כנכאים :
<h3>{טז}</h3>
בְּ֭חַנְפֵי לַעֲגֵ֣י מָע֑וֹג חָרֹ֖ק עָלַ֣י שִׁנֵּֽימוֹ׃
<b style="color: gray;">רש"י</b> בחנפי לעגי מעוג וגו' . בשביל חניפות של ליצנות אכילה ושתיה שמחניפין לשאול בשביל שיאכילם וישקם חורקים עלי שיניהם : מעוג לשון אכילה כמו אם יש לי מעוג דאליהו ( מלכים א י''ז ) , ומנחם פתר אותו לשון עוגה קטנה ( שם ) וכן אם יש לי מעוג :
<b style="color: gray;">מצודת דוד</b> בחנפי . המה יתחברו עם החנפים הלועגים ומתלוצצים בבני אדם ובעבור מתן החררה שמקבלים ממי שרוצה בזה וכל אחד מהם חרק עלי שניו דרך כעס וקצף :
<b style="color: gray;">מצודת ציון</b> מעוג . חררה ועוגה כמו אם יש לי מעוג ( מ''א יז ) : חרוק . ענין שחיקת וטחינת השינים אלו באלו בהתקצף כמו ויחרקו שן ( איכה ב ) :
<b style="color: gray;">תורה תמימה</b> מאי פתילה אמר רב מתנה פתילה של אבר מנא לן אתיא שריפה שריפה מעדת קרח מה להלן שריפת נשמה וגוף קיים אף כאן שריפת נשמה וגוף קיים רבי אלעזר אמר אתיא שריפה שריפה מבני אהרן מה להלן שריפת נשמה וגוף קיים אף כאן שריפת נשמה וגוף קיים מאן דיליף מעדת קרח מנא ליה דכתיב ואת מחתות החטאים האלה בנפשותם שנשמתן נשרפת וגוף קיים ואידך ההיא שריפה ממש היא ומאי בנפשותם שנתחייבו שריפה על עסקי נפשותם כדריש לקיש דאמר ריש לקיש מאי דכתיב בחנפי לעגי מעוג חרק עלי שנימו בשביל חנופה שהחניפו לקרח על עסקי לגימה חרק עליהן שר של גיהנם שניו וכו'.<small><span style="color: gray;">סנהדרין נב ע"א</span></small>
<b style="color: gray;">מלבי"ם ביאור המילות</b> לעגי מעוג. מענין לעג, ונפל הלמ''ד כמו בשורש לקח לתע :
<h3>{יז}</h3>
אֲדֹנָי֮ כַּמָּ֪ה תִּ֫רְאֶ֥ה הָשִׁ֣יבָה נַ֭פְשִׁי מִשֹּׁאֵיהֶ֑ם מִ֝כְּפִירִ֗ים יְחִידָתִֽי׃
<b style="color: gray;">רש"י</b> כמה תראה . כמה ארך אפים יש לפניך לראות כל אלה : משואיהם . מחשך שלהם : מכפירים יחידתי . מוסב על השיבה נפשי השיבה מכפירים יחידתי , ( יחידתי נשמתי סא''א ) :
<b style="color: gray;">מצודת דוד</b> כמה תראה . עד מתי תראה בעניי ולא תושיע : השיבה . הצל נפשי מחשכת הצרות אשר יביאו עלי :
<b style="color: gray;">מצודת ציון</b> כמה . ענין זמן רב : משואיהם . ענין חושך : מכפירים . חזקים ככפירים . יחידתי . נשמתי :
<b style="color: gray;">מלבי"ם פירוש המילות</b> (יז-יח) ה' כמה תראה, ר''ל אף שאני לא ידעתי מחשבותיהם שבאים לצחק וללעג, אבל כמה תראה אתה, הלא אתה רואה את כל, כמה וכמה גדולה ראותך על ראותנו, וא''כ השיבה נפשי משואיהם ר''ל אני מסוכן בין כך ובין כך, שאם אהיה בחברת אנשים אני מסוכן בשואיהם והמייתם, ואם אפרד מן האנשים להתבודד במדבריות ביחידות אני מסוכן מן הכפירים שבמדבר, וא''כ השיבה מכפירים יחידתי, אם אהיה מתבודד ביחידות, ואז אודך בקהל רב על ההצלה שהצלתני מאנשים רעים ומחיות רעות :
<b style="color: gray;">מלבי"ם ביאור המילות</b> משאיהם. מהמייתם. ויחידתי. כשאני יחיד ומתבודד :
<h3>{יח}</h3>
א֭וֹדְךָ בְּקָהָ֣ל רָ֑ב בְּעַ֖ם עָצ֣וּם אֲהַֽלְלֶֽךָּ׃
<b style="color: gray;">מצודת דוד</b> אודך . ואז אודך בקהל רב :
<b style="color: gray;">מצודת ציון</b> עצום . ענין רבוי וכן עצמו לי אלמנותיו ( ירמיה טו ) :
<h3>{יט}</h3>
אַֽל־יִשְׂמְחוּ־לִ֣י אֹיְבַ֣י שֶׁ֑קֶר שֹׂנְאַ֥י חִ֝נָּ֗ם יִקְרְצוּ־עָֽיִן׃
<b style="color: gray;">רש"י</b> אויבי שקר . ששונאין אותי על דבר שקר שמעידין עלי מה שלא עלה במחשבתי מעולם אל ישמחו במפלתי : שונאי . ששונאי' אותי אל יקרצו עלי עין וללעוג בעיניהם על מפלתי : יקרצו . צינאנ''ט בלע''ז :
<b style="color: gray;">מצודת דוד</b> אויבי שקר . אויבים לי בחנם : יקרצו עין . מלת אל משמשת בשתים כאלו אמר אל יקרצו עין בדרך לעג :
<b style="color: gray;">מצודת ציון</b> לי . עלי : יקרצו . ענין נדנוד העין ללעג וכן קורץ בעיניו ( משלי כ' ) :
<b style="color: gray;">מלבי"ם פירוש המילות</b> אל ישמחו לי האויב איבתו גלויה והוא שמח בגלוי לז''א אל ישמחו לי, ולרוב תהיה האיבה בעבור סבה כמו שעשה עמו רעה, וכדומה, לז''א שהוא איבת שקר כי לא עשה להם רעה, והשונא הוא בלב ואינו שמח בגלוי רק קורץ עין יתן עצבת, ולזה אומר אל יקרצו עין, והשנאה תהיה בעבור מום או דופי שמצא בו, לז''א שונאי חנם :
<b style="color: gray;">מלבי"ם ביאור המילות</b> איובי שונאי. הבדלם למעלה (י''ח י''ח) :
<h3>{כ}</h3>
כִּ֤י לֹ֥א שָׁל֗וֹם יְדַ֫בֵּ֥רוּ וְעַ֥ל רִגְעֵי־אֶ֑רֶץ דִּבְרֵ֥י מִ֝רְמוֹת יַחֲשֹׁבֽוּן׃
<b style="color: gray;">רש"י</b> על רגעי ארץ . על דכאי ארץ , וכן רוגע הים ( ירמיה ל''א ) עורי רגע ( איוב ז' ) , וכן פירש דונש :
<b style="color: gray;">מצודת דוד</b> כי לא שלום ידברו . כל דבריהם בריב ומצה : ועל רגעי ארץ . על הנסתרים מפניהם בבקעי ארץ יחשבו מרמה :
<b style="color: gray;">מצודת ציון</b> רגעי . ענין בקוע כמו עורי רגע ( איוב ז' ) :
<b style="color: gray;">מלבי"ם פירוש המילות</b> כי, אויביו היו מוציאים דבה עליו, ודרך מוציא דבה להרחיק עדותו, וכששאלו להם ממי שמעתם דבר זה שאתם אומרים עליו רע, היו אומרים ששמעו מפלוני ופלוני שכבר מתו, וז''ש שע''י שלא שלום ידברו שעי''כ דברי מרמות יחשבון על רגעי ארץ, היו אומרים שנוחי ארץ וישני קברות אמרו דבר זה, אבל אח''כ החזיקו בדבתם ויעיזו פניהם שראו דבר זה הם בעצמם בעיניהם, וז''ש.
<b style="color: gray;">מלבי"ם ביאור המילות</b> רגעי ארץ. נוחי ארץ, (מלשון מרגוע) שהם המתים :
<h3>{כא}</h3>
וַיַּרְחִ֥יבוּ עָלַ֗י פִּ֫יהֶ֥ם אָ֭מְרוּ הֶאָ֣ח ׀ הֶאָ֑ח רָאֲתָ֥ה עֵינֵֽינוּ׃
<b style="color: gray;">רש"י</b> האח האח . לשון שמחה מתהלל בתאות לבו מרוב שמחת' שרואים תאותם מתקיימת :
<b style="color: gray;">מצודת דוד</b> וירחיבו . בשחוק רב : ראתה עינינו . מה שחפצנו לראות :
<b style="color: gray;">מצודת ציון</b> האח . ענין ל' שמחה הוא וכן אמרה צור על ירושלים האח ( יחזקאל כ''ו ) :
<b style="color: gray;">מלבי"ם פירוש המילות</b> וירחיבו עלי פיהם, שאח''כ הרחיבו פיהם בהרחבה יותר, עד שאמרו לאמר האח האח הלא זאת ראתה עיננו, שהלא בעינינו ראינו שדוד עשה רע כזאת :
<h3>{כב}</h3>
רָאִ֣יתָה יְ֭הוָה אַֽל־תֶּחֱרַ֑שׁ אֲ֝דֹנָ֗י אֲל־תִּרְחַ֥ק מִמֶּֽנִּי׃
<b style="color: gray;">מצודת דוד</b> ראיתה . הלא ראיתה שמחתם עלי אל תשתוק להם מלקחת מהם נקמתי :
<b style="color: gray;">מלבי"ם פירוש המילות</b> ראיתה, אומר הנה הם אומרים שראו על דבר שלא ראו, ואני אין לי ראיה כנגדם רק אתה ה' הלא ראיתה האמת, ואתה עד, ולכן אל תחרש, הגד אתה את האמת, והוא במה שאל תרחק ממני ותריב ריבי להודיע שהאמת אתי :
<h3>{כג}</h3>
הָעִ֣ירָה וְ֭הָקִיצָה לְמִשְׁפָּטִ֑י אֱלֹהַ֖י וַֽאדֹנָ֣י לְרִיבִֽי׃
<b style="color: gray;">רש"י</b> העירה והקיצה . פמליא של מעל' לשפוט משפטי מאויבי :
<b style="color: gray;">מצודת דוד</b> למשפטי . לעשות משפטי ולריב ריבי :
<b style="color: gray;">מלבי"ם פירוש המילות</b> העירה, נגד מה שהגידו דברי מרמותם בשם רגעי ארץ ומתים, העירה והקיצה את המתים מקבריהם למשפטי שיגידו האמת, ונגד מה שאמרו שראתה עינם, עמוד אתה אלהי וה' לריבי נגד העדי שקר :
<b style="color: gray;">מלבי"ם ביאור המילות</b> העירה והקיצה. יוצא, העירה את המתים וכבר התבאר (חבקוק ב'), שיקיצה הוא מוסיף על העירה : למשפטי, לריבי. משפט הוא גמר המשפט להוציא משפטי, וריב נגד העדי שקר עי' ישעיה (ג' י''ג) :
<h3>{כד}</h3>
שָׁפְטֵ֣נִי כְ֭צִדְקְךָ יְהוָ֥ה אֱלֹהָ֗י וְאַל־יִשְׂמְחוּ־לִֽי׃
<b style="color: gray;">מצודת דוד</b> כצדקך . כפי מדת צדקך ולא כמעשי :
<b style="color: gray;">מלבי"ם פירוש המילות</b> שפטני, ואתה תוציא לאור משפטי כפי צדקך ואז אל ישמחו לי אויבי שקר שהזכיר למעלה :
<h3>{כה}</h3>
אַל־יֹאמְר֣וּ בְ֭לִבָּם הֶאָ֣ח נַפְשֵׁ֑נוּ אַל־יֹ֝אמְר֗וּ בִּֽלַּעֲנֽוּהוּ׃
<b style="color: gray;">מצודת דוד</b> האח נפשנו . שמחה נפשנו : בלענוהו . בלענו את דוד :
<b style="color: gray;">מלבי"ם פירוש המילות</b> אל יאמרו האח נפשנו אלה שרצו להשפיל כבודו, אל יאמרו בלענוהו אלה שרצו להרגו :
<h3>{כו}</h3>
יֵ֘בֹ֤שׁוּ וְיַחְפְּר֨וּ ׀ יַחְדָּו֮ שְׂמֵחֵ֪י רָעָ֫תִ֥י יִֽלְבְּשׁוּ־בֹ֥שֶׁת וּכְלִמָּ֑ה הַֽמַּגְדִּילִ֥ים עָלָֽי׃
<b style="color: gray;">מצודת דוד</b> יחדיו . כולם יחדו וכ''א יראה בבושת חבירו : שמחי רעתי . השמחים בבוא עלי הרעה : המגדילים עלי . המתגאים ומחזיקים עצמם לגדולים למולי :
<b style="color: gray;">מצודת ציון</b> המגדילים . מל' גדול :
<b style="color: gray;">מלבי"ם פירוש המילות</b> יבשו שמחי רעתי הם האומרים בלענוהו, ילבשו בשת המגדילים בושה וכלימה עלי, נגד האומרים האח נפשנו :
<b style="color: gray;">מלבי"ם ביאור המילות</b> יבשו, יחפרו, כלימה. התבאר בפסוק ד', ורצונו לומר יבושו מעצמם, ויחפרו מאחרים והמגדילים בושה וכלימה עלי, ילבשו הם לבוש הבושה והכלימה :
<h3>{כז}</h3>
יָרֹ֣נּוּ וְיִשְׂמְחוּ֮ חֲפֵצֵ֪י צִ֫דְקִ֥י וְיֹאמְר֣וּ תָ֭מִיד יִגְדַּ֣ל יְהוָ֑ה הֶ֝חָפֵ֗ץ שְׁל֣וֹם עַבְדּֽוֹ׃
<b style="color: gray;">מצודת דוד</b> חפצי צדקי . החפצים שאמצא צדקה מה' : ויאמרו תמיד . בכל עת יאמרו יגדל כבוד ה' החפץ בשלום עבדו :
<b style="color: gray;">מלבי"ם פירוש המילות</b> ירנו וישמחו הצדיקים שהם חפצי צדקי, ויאמרו תמיד יגדל ה' שבזה שה' שומר את עובדיו ונותן להם שלום שמו מתגדל בעולם :
<h3>{כח}</h3>
וּ֭לְשׁוֹנִי תֶּהְגֶּ֣ה צִדְקֶ֑ךָ כָּל־הַ֝יּוֹם תְּהִלָּתֶֽךָ׃
<b style="color: gray;">מצודת דוד</b> צדקך . הצדקה שעשית לי : כל היום . אספר תהלתך :
<b style="color: gray;">מצודת ציון</b> תהגה . תדבר :
<b style="color: gray;">מלבי"ם פירוש המילות</b> ולשוני תהגה צדקך בעונש הרשעים, וכל היום תהלתך בשכר הצדיקים ושמירתם :
<h2>תהילים פרק-לו</h2>
<h3>{א}</h3>
לַמְנַצֵּ֬חַ ׀ לְעֶֽבֶד־יְהוָ֬ה לְדָוִֽד׃
<b style="color: gray;">מלבי"ם פירוש המילות</b> למנצח, במזמור זה יזכיר טענות היצר ופתויו איך יכונן חציו על יתר לירות במו אופל טענותיו בלב, ואת התשובות אשר בם ננצח אותו, ועז''א למנצח לעבד ה', בם ינצח עבד ה' את בעל ריבו, וישב מלחמה שערה בדברים נפלאים ונוראים :
<h3>{ב}</h3>
נְאֻֽם־פֶּ֣שַׁע לָ֭רָשָׁע בְּקֶ֣רֶב לִבִּ֑י אֵֽין־פַּ֥חַד אֱ֝לֹהִ֗ים לְנֶ֣גֶד עֵינָֽיו׃
<b style="color: gray;">רש"י</b> נאם פשע לרשע בקרב לבי וגו' . הרי זה מקרא מסורס יש בקרב לבי שהפשע הוא יצר הרע אומר לרשע שלא יהא פחד אלהים לנגד עיניו ובקרב לבי כאדם שאומר כמדומה אני :
<b style="color: gray;">מצודת דוד</b> נאם פשע וגו' . ר''ל חושב אני בקרב לבי שהיצה''ר מסית ואומר לרשע אין מי בעולם שיהיה פחד אלהים לנגד עיניו כי אין המקום משגיח בעולם השפל ולזה עשה מה שלבך חפץ :
<b style="color: gray;">מצודת ציון</b> נאם . ענין מאמר הוא כמו נאם האדון ה' ( ישעיה א ) : פשע . יצה''ר נקרא פשע כמו שנקרא חטאת וכמ''ש לפתח חטאת רובץ ( בראשית ד' ) :
<b style="color: gray;">תורה תמימה</b> תניא רבי יוסי הגלילי אומר צדיקים יצר טוב שופטן שנאמר ולבי חלל בקרבי רשעים יצר רע שופטן שנאמר נאם פשע לרשע בקרב לבי אין פחד אלהים לנגד עיניו בינונים זה וזה שופטן שנאמר יעמוד לימין אביון להושיע משופטי נפשו וכו'.<small><span style="color: gray;">ברכות סא ע"ב</span></small>
<b style="color: gray;">מלבי"ם פירוש המילות</b> נאם פשע לרשע בקרב לבי, בקרב לבי ומחשבותי נמצא נאום פשע לרשע, היינו הטענות שידבר הפשע אל הרשע, מצייר כאלו החטא מתוכח עם הרשע, כי השכל יעמוד נגד הפשע ויסרב מלמלאות רצונו, והפשע יערוך טענות כנגדו, ואלה הם. כי בכלל המצות והאזהרות שנתן ה' לנו יש שני דעות, י''א שענין התורה והמצות הוא כמלך מצוה על עבדו זאת תעשה וזאת לא תעשה, שהעבד מחויב לשמוע לקולו מפני פחדו ומוראו בל ישאל כלל מה טעם מצוה זו רק שכן רצה האדון, וי''א שכל המצות הם לתועלתנו, וידמה את ה' המצוה עליהם כרופא המצוה ומזהיר את החולה מה יאכל ומה לא יאכל, שהחולה ישמע לקולו מצד אהבת עצמו כי חפץ חיים. נגד הצד הראשון יטעון הפשע לאמר, אין פחד אלהים לנגד עיניו, הפחד שאתה מפחד מאלהים וענשו הוא דבר אמוניי והוא דבר שאינו נראה לעינים ורבים מכחישים אותו שאין פחד ואין דין וחשבון, ומדוע אין פחד אלהים לנגד עיניו. ? למה אין נעשה פתגם מעשה הרעה מהרה בגלוי לנגד עיני בני אדם ? ובזה מכחיש פחד העונש וההשגחה, ככל טענות הפילוסופים הידועים המכחישים הגמול והעונש :
<h3>{ג}</h3>
כִּֽי־הֶחֱלִ֣יק אֵלָ֣יו בְּעֵינָ֑יו לִמְצֹ֖א עֲוֹנ֣וֹ לִשְׂנֹֽא׃
<b style="color: gray;">רש"י</b> כי החליק . הפשע על הרשע בחלקלקות בעיניו כדי שימצא הקב''ה את עונו לשנוא אותו :
<b style="color: gray;">מצודת דוד</b> כי החליק . כי בפתויו מחליק ומיפה לו הדבר הזה בעיניו וכל כוונתו למצוא בו עון להשניאו בעיני המקום כי אינו דורש שלום אליו :
<b style="color: gray;">מלבי"ם פירוש המילות</b> כי, ונגד הצד הב' שהמצות והאזהרות הם לתועלת האדם ושיסכים השכל עמהם, הנה החליק אליו בעיניו, שם לפניו הרכסים לדרך חלק, מראה לו שאין השכל המעשי מכריח אל עשיית המצות ומניעת העבירות, ושואל ממנו למצוא עונו לשנוא, שימצא הטעם מדוע ישנא את העון ומדוע ימנע ממנו, והנה הטענה הראשונה ישתמש בה מדרך השכל העיוני, שעל אמונות ההשגחה והשכר והעונש ודומיה יעיין השכל העיוני ולנגדם יצא הפשע במופתים מזויפים עיוניים, והטענה השניה ישמש בה עם השכל המעשיי, שהוא יבחין על הטוב והרע במעשים ובפעולות, ובו יצא הפשע לחפות כסף סיגים על חרש להראות שאין עול בעשות הרע ע''פ טענות לקוחים מהתבונה המעשיית :
<b style="color: gray;">מלבי"ם ביאור המילות</b> החליק. את עונו הנזכר בסמוך :
<h3>{ד}</h3>
דִּבְרֵי־פִ֭יו אָ֣וֶן וּמִרְמָ֑ה חָדַ֖ל לְהַשְׂכִּ֣יל לְהֵיטִֽיב׃
<b style="color: gray;">רש"י</b> חדל להשכיל להיטיב . מנע עצמי מהשכיל להיטיב מעשיו :
<b style="color: gray;">מצודת דוד</b> דברי פיו . והרשע ניסת לו ובפיו ידבר און ומרמה ומונע עצמו להשכיל בדבר ולחקור על האמת ולהטיב דרכו :
<b style="color: gray;">מצודת ציון</b> און . עמל ושקר :
<b style="color: gray;">מלבי"ם פירוש המילות</b> דברי, אחר שספר נאום הפשע וטענותיו, כפי מה שהם בקרב לבו שגם הוא עברו בלבבו טענות היצר ופתויו, יאמר כי הוא בחן כי דברי פיו של הפשע הם און ומרמה שמופתיו אשר לוקח מהשכל העיוני הם מרמה וזיוף, והטענות שטוען מצד השכל המעשי הם און, שמצד שלבו מלא און לכן טוב בעיניו כל רע, ומבאר שמה שטועה בשכל העיוני בא מצד שחדל להשכיל לא מצד שהשכיל רק מצד שלא השכיל, שאם היה משכיל על דבר היה מוצא האמת, ומה שטעה מצד השכל המעשי בא מצד שחדל להיטיב, שאם היה רוצה להיטיב מעשיו היה מרגיש שמצות ה' הם טובים וישרים :
<h3>{ה}</h3>
אָ֤וֶן ׀ יַחְשֹׁ֗ב עַֽל־מִשְׁכָּ֫ב֥וֹ יִ֭תְיַצֵּב עַל־דֶּ֣רֶךְ לֹא־ט֑וֹב רָ֝֗ע לֹ֣א יִמְאָֽס׃
<b style="color: gray;">רש"י</b> יתיצב על דרך לא טוב . הקב''ה נתן לפניו דרך הטוב ודרך המות והוא בוחר לו דרך לא טוב :
<b style="color: gray;">מצודת דוד</b> על משכבו . בעת אשר יפנה מן הטרדות : יתיצב . עם כי מתחלה הוא נצב בדרך ובהנהגה אשר איננה טובה ולא פקד עדיין לעשות הרע אבל סוף הדבר אשר לא ימאס אף ברע כי כן דרך הניסת ליצר הרע :
<b style="color: gray;">מלבי"ם פירוש המילות</b> און, מבאר שהאדם מצד תולדתו וטבעו נוטה שישכיל את האמת ושייטיב מעשהו ופעולותיו, וראוי שימאס ברע וידבק בטוב, רק ע''י שאון יחשוב על משכבו אם רק יחשוב מחשבת און בעיון או אם רק יתיצב על דרו לא טוב במעשה, הגם שלא יהיה בקום ועשה רק בשב ואל תעשה, שלא יחשוב ויעיין אחרי האמת ולא ישתדל לעשות טוב, זה יצמיח בלבו שורש פורה ראש ולענה עד שרע לא ימאס, ויאמר על רע טוב :
<h3>{ו}</h3>
יְ֭הוָה בְּהַשָּׁמַ֣יִם חַסְדֶּ֑ךָ אֱ֝מֽוּנָתְךָ֗ עַד־שְׁחָקִֽים׃
<b style="color: gray;">רש"י</b> ה' בהשמים חסדך . בשביל רשעים הללו אתה מסלק חסד מן התחתונים ומגביה אמונתך עד שחקי' לסלקה מבני אדם :
<b style="color: gray;">מצודת דוד</b> בהשמים . אבל האמת שחסדי ה' הוא גם בעולם השפל מן הארץ עד השמים ובכל ישגיח : אמונתך . האמנת תשלום גמול :
<b style="color: gray;">מצודת ציון</b> בהשמים . ר''ל עד השמים וכן בלא יוכלו יגעו בלבושיהם ( איכה ד' ) ור''ל עד לא יוכלו :
<b style="color: gray;">מלבי"ם פירוש המילות</b> ה, , עתה בא להתוכח ולהשיב על נאום הפשע וטענותיו, תחלה השיב נגד מ''ש אין פחד אלהים לנגד עיניו, שהיה השאלה מדוע אין ה' מעניש את הרשעים ומשלם שכר הצדיקים תיכף בעוה''ז, על זה משיב ה' בהשמים חסדו, ר''ל כי הנהגת ה' את עולמו תתפרד לשני ראשים. הא' היא ההנהגה הטבעיית הסדורה וקבועה עפ''י חקים קבועים מוגבלים לא ישתנו, כמו יום ולילה קיץ וחרף גשם ובצורת וכדומה, והנהגה זו קבועה בשמים, שעפ''י תנועת הגלגל וסדר המאורות ומהלכתם יחייבו פעלים בשפלים כפי חקם אשר קצב להם יוצרם מראשית קדומים, והנהגה זו נקרא בכתבי הקדש בשם אמונה, כי ה' שומר אמונתו בם בל ישנה חקם אשר קצב להם, כמ''ש שמים תכין אמונתך בהם, לעולם ה' דברך נצב בשמים לדור ודור אמונתך, (כמ''ש למעלה ל''ג על וכל מעשהו באמונה). השנית היא ההנהגה הבלתי קבועה, שהשם ישנה הטבע וינהיג הנהגה אחרת פלאיית כפי צורך העת והענין לפי שעה, כמו בעת יצ''מ ובמדבר אשר נגד אבותם עשה פלא, והנהגה זו קבועה בשחקים שהם גבוהים משמים והם ירמזו תמיד על הנהגה זאת, והנהגה הזאת נקראת בשם חסד, כי בה לא ישמור אמונה וקיום אל חקיו שקצב, רק יעשה כפי חסדו לנוצרי בריתו ועדותיו, והנה כפי המדומה לבני אדם ידמה להם שההנהגה הטבעיית שהיא אמונה קבועה בשמים, והנהגה הנסיית שהיא חסד קבועה בשחקים, רצוני, שהטבע תלך תמיד לפי חקיה הקבועים ולא תשתנה בשום פעם מעצמה, רק עת ירצה ה' לנהוג הנהגה נסיית יעזוב חקיו הטבעיים וישדד אותם, באופן שהנס אינו בא מן השמים ומהלך הגלגלים רק ע''י העמדת השמים ושביתת כחם והגברת כח השחקים, ולפ''ז השכר והעונש אינם טבעיים רק נסיים, רצוני, שע''י שישמור אדם מצוה או יעבור עבירה לא תשתנה הטבע בעבורו על פי סדר הטבעי, רק עפ''י סדר אחר נסיי אם ירצה ה' לגמלו או לענשו, עד שיצטרך אל הגמול והעונש רצון מיוחד מאת ה' והנהגה חדשה בבלתי אמצעי, אבל כל עוד שתונח הטבע על מכונתה יצוייר שיעברו רשעים עבירות גדולות ויצלחו והצדיקים יהיו מעונים ביסורים אם מזלם מחייב זאת, באשר אין קשר למעשה בני אדם עם חקי הטבע, ובזה יטעון הפשע לאמר אין פחד אלהים לנגד עיניו, וכן לפ''ז הנהגת הנס והגמול והעונש שאינו טבעי אינו קבוע רק מתחדש לפי שעה, ולא יצוייר כלל חסד בשמים ואמונה בשחקים, אבל התורה תלמדנו להפך, כי כבר העידה התורה שהטבע בכל פעולותיה נמשכת אחר מעשי בני אדם הטובים או הרעים, שאם ייטיבו מעשיהם יעוררו את הכנור הטבעי המנגן לצאת לקראתם בתופים ובמחולות ולהריק עליהם ברכה, ואם ירעו מעשיהם יתקלקלו סדרי הטבע ומערכותיה יעוררו רעה ומחסור, כמבואר בפ' בחקותי ובכ''מ, שאם ישמעו מצותיו יתן גשם ומטר וכל טוב, וההפך בהפך, מבואר כי היוצר את העולם הגדול בכלל המיוסד על חקים טבעיים קבועים בלתי משתנים ואת העולם הקטן שהוא האדם אשר הוא לבדו יתנהג עפ''י חקים אחרים בחיריים אשר ישנה אותם בבחירתו, והוא בבחירתו ימשול על חקי גופו הטבעיים ויכריח אותם שיכנעו תחת חקי השכל והרצון הבחיריים לשמוע תורת ה' ומצותיו, השכיל בחכמתו הבב''ת לקשר הנהגת שני העולמות האלה בקשורים נפלאים דקים וחבלים רוחנים נעלמים, באופן שהנהגת הטבע וחקיה בעולם הגדול יכנעו וימשכו אחר הנהגת המעשים הבחיריים בעולם הקטן, עד שידמו העולם והאדם (כדברי העקדה) כשני כלי זמר הנערכים בערך אחד שיתנענעו טורי הכנור הגדול לפי מה שיפרטו על הכנור הקטן לעומתו, עד שכל מעשי האדם רע או טוב יעורר כנגדו רע או טוב בעולם הגדול, ולפ''ז הנהגה הפלאיית לפי המעשה שהוא החסד נמצא גם בשמים והטבע, שגם היא תתנהג כפי מעשי בני אדם, ועז''א ה, בשמים חסדו, וכן האמונה שהיא הנהגה הקבועה עפ''י חקים קבועים נמצא גם בשחקים שההנהגה השניה הנסיית לפי המעשה אינה מקריית באופן שישדד חקי הטבע לפי שעה, רק טבע אחרת קבועה וסדורה ג''כ לנוסס נסים ליראיו לפי מעשיהם, ועז''א אמונתו עד שחקים :
<b style="color: gray;">מלבי"ם ביאור המילות</b> שמים, שחקים. שחקים גבוהים משמים (ישעיה מ''ה ח'), לקמן (נ''ז י''א, ע''ז י''ח, ע''ח כ''ג, פ''ט ז'). חסדך אמונתך. התבאר ביחוד (בסי' פ''ט) :
<h3>{ז}</h3>
צִדְקָֽתְךָ֨ ׀ כְּֽהַרְרֵי־אֵ֗ל מִ֭שְׁפָּטֶךָ תְּה֣וֹם רַבָּ֑ה אָ֤דָֽם־וּבְהֵמָ֖ה תוֹשִׁ֣יעַ יְהוָֽה׃
<b style="color: gray;">רש"י</b> צדקתך . יקרה מן הבריות כהררי אל בשביל מעשי הרשעים ומשפטיך באים לעול' עד תהום רבה , ד''א צדקתך כהררי אל מי שאתה רוצה לעשות צדקה עמו אתה מגביהו ומתקפו כהררי אל , לשון תוקף כמו ( יחזקאל י''ז ) ואת אילי הארץ לקח : משפטיך תהום רבה . מי שאתה רוצה לדון אותו וליקח נקמתך ממנו אתה מורידו עד תהו' רב' : משפטיך . יושטיצ''א בלע''ז : אדם ובהמה תושיע ה' . בני אדם שהם ערומים בדעת כאדם הראשון ומשימין עצמן כבהמה בענוה תושיע ה' :
<b style="color: gray;">מצודת דוד</b> צדקתך . הצדקות שאתה עושה להצדיקים גבהו ורמו כהררי אל : משפטיך . המשפטים שאתה עושה להרשעים רבו כמו תהום רבה ובכל תשגיח לשלם כפי הגמול : אדם ובהמה . אתה ה' תושיע האדם ואף הבהמה כי על הכל תשגיח :
<b style="color: gray;">מצודת ציון</b> כהררי אל . הרוצה להגדיל דבר מה סומכו למלת אל וכן וענפיה ארזי אל ( לקמן פ' ) : רבה . גדולה :
<b style="color: gray;">תורה תמימה</b> וכל היכא דכתיב בהמה גריעותא היא והכתיב אדם ובהמה תושיע ה' ואמר רב יהודה אמר רב אלו בני אדם שהן ערומין בדעת ומשימין עצמן כבהמה התם כתיב אדם ובהמה הכא בהמה לחודיה כתיב וכל היכא דכתיב אדם ובהמה מעליותא היא והא כתיב וזרעתי את בית ישראל זרע אדם וזרע בהמה התם הא חלקיה קרא זרע אדם לחוד וזרע בהמה לחוד וכו'. <small><span style="color: gray;">חולין ה ע"ב</span></small>
אמר רב יהודה שלך זה השולה דגים מן הים דוכיפת שהודו כפות תניא נמי הכי דוכיפת שהודו כפות וזהו שהביא שמיר לבית המקדש ר' יוחנן כי הוה חזי שלך אמר משפטיך תהום רבה כי הוה חזי נמלה אמר צדקתך כהררי אל וכו'.<small><span style="color: gray;">חולין סג ע"א</span></small>
פחות משבוע נגעי אדם ולא יתר על שלשה שבועות נגעי בתים אמר רב פפא צדקתך כהררי אל אלו נגעי אדם משפטיך תהום רבה אלו נגעי בתים וכו'.<small><span style="color: gray;">ערכין ח ע"ב</span></small>
<b style="color: gray;">מלבי"ם פירוש המילות</b> צדקתך, אולם יש הבדל בין שני מיני הגמולים, בין הנס הגמור הגלוי הבא משחקים, כמו קריעת ים סוף וירדן וירידת המן שראו הכל שהוא נס לצורך ישראל ולפי מעשיהם, ובין הנס הנסתר הבא על פי הטבע, כמו ירידת המטר לשומרי מצותיו הבא מן השמים שזה בלתי מורגש לכל ורבים יאמרו שעולם כמנהגו נוהג ושהמטר ירד עפ''י טבע לא עפ''י המעשים, וכבר בארתי (בפי' ישעיה ס' נ''ט ובכ''מ) שכמו שצדקה ומשפט הבאים אצל בני אדם נבדלים במה שהצדקה מורה על מצות שבין אדם למקום ומשפט מורה על מצות שבין אדם לחברו, כן שני שמות אלה בבואם אצל האלהים מובדלים, במה שהצדקה תורה על המעשים שיעשה ה' מצד אלהותו והמשפט מורה על המעשים שיעשה בהשקף על בני אדם, לפ''ז הנסים הגלוים שיעשה ה' נקראים בשם צדקה, כי יעשם מצד אלהותו ורצונו הפשוט מבלי ישקיף על המשפט הטבעי הקבוע, והמשפט מורה על הנהגת הטבע לפי מעשי בני אדם רע או טוב, עז''א צדקתך כהררי אל, שהצדקה שהם הנסים הגלוים הם נראים לכל כהררי אל, אבל משפטיך מה שאתה גומל ומעניש בנסים נסתרים בחקי הטבע הם מכוסים כתהום רבה, עד שלכן יסתפקו רבים בגמול ועונש הזה ויכחישו אותו, עתה מבאר מדוע יהיה כן כי אדם ובהמה תושיע ה', מצד שהאדם הוא מורכב משני חלקים, חלק א' הוא בהמה, כי אין הבדל בין גוף האדם לגוף הבהמה, עד שמצד גופו הוא בהמה ונתון תחת חקי טבעיים מוכרחים, ומצד נפשו ושכלו הוא אדם ויכול לבחור ולעשות כפי בחירתו נגד טבעו, ואם היה השכר והעונש גלוי לא היה בוחר בטוב ומואס ברע מצד בחירת השכל, רק מצד טבע גופו, כמו שלא ישתה סם המות מצד טבע גופו, כי כל מה שיעשה האדם בעבור תועלת וערב לגוף, עושה זאת מצד בהמותו לא מצד בחירתו האנושית, שחפשיית הבחירה היא רק אם יעשה הטוב בעבור שהוא טוב ובעבור חק השכל נקי מכל פניה גופנית, ולכן היה מההכרח להסתיר השכר והעונש בתהום רבה כדי שימצא מקום לעשיית המצות מצד החלק שהוא אדם, ובזה הורה ג''כ ברמז איך יצוייר שמעשי האדם הבחיריים יפעלו שנויים בעולם הגדול ובטבע הכולל, כי דוגמת זה נראה באדם עצמו שהגם שגופו הבהמי מוגבל תחת חוקים טבעיים, יוכל האדם מצד שהוא אדם היינו מצד שכלו לשנות את טבע הבהמה ולהמשיכה נגד חקיה הטבעיים עפ''י מעשים שכליים, וכבר בארנו במק''א שה' ערך את גוף האדם שיכלול בתוכו כל חקים הטבעיים המפוזרים בכל מעשה בראשית, היינו שהוא כולל בתוכו כל העולם הגדול, ובעת תכריע נפשו האנושית השכליית את חקי העולם הקטן וטבעיו תחת ממשלתה, כן תכניע בזה את העולם הגדול, ששניהם ענין אחד :
<b style="color: gray;">מלבי"ם ביאור המילות</b> צדקתך משפטיך. עי' ישעיה (נ''ט). אדם ובהמה. עמ''ש התו''ה (ויקרא סי' י') :
<h3>{ח}</h3>
מַה־יָּקָ֥ר חַסְדְּךָ֗ אֱלֹ֫הִ֥ים וּבְנֵ֥י אָדָ֑ם בְּצֵ֥ל כְּ֝נָפֶ֗יךָ יֶחֱסָיֽוּן׃
<b style="color: gray;">רש"י</b> מה יקר חסדך . אינו כדאי להמשך על הרשעים הללו אבל בני אדם אשר בצל כנפיך יחסיון הם ירויון מדשן ביתך וגו' :
<b style="color: gray;">מצודת דוד</b> מה יקר . מה מאד יקר וחשוב החסד שאתה עושה : יחסיון . כי בחסדך תהיה להם למחסה :
<b style="color: gray;">תורה תמימה</b> וא"ר אלעזר כל העושה צדקה ומשפט כאילו מילא כל העולם כולו חסד שנאמר אוהב צדקה ומשפט חסד ה' מלאה הארץ שמא תאמר כל הבא לקפוץ קופץ ת"ל מה יקר חסדך אלהים (חסד ה' מלאה הארץ) וגו' יכול אף ירא שמים כן ת"ל וחסד ה' מעולם ועד עולם על יראיו וכו'.<small><span style="color: gray;">סוכה מט ע"ב</span></small>
<b style="color: gray;">מלבי"ם פירוש המילות</b> מה יקר, עתה בא להשיב נגד טענה השנית של הפשע, מ''ש למצוא עונו לשנוא, שטוען שאינו מוצא בשכלו טעם למצות ה' ומדוע ישנא את העון, ביחוד ברוב המצות שבין אדם למקום שהפשע טוען עליהם מה בצע במעשים אלה ומה הפסד בהנחתם, ע''ז משיב כי האדם מיוחד בזה מכל נבראי האדמה, שכולם הניחם ה' אל הטבע לא כן האדם שע''י נפשו האלהית היא נעלה מן הטבע, וצריך להתקדש במעשים מיוחדים, על ידם יקרב אל האלהים וימשוך עליו השפע האלהית ההשגחיית, כי המעשים האלה יש להם סגולה זאת להמשיך עליו כל השפע האלהית ודבקות הרוחניית, עד שנפשו תשוב להיות ממין העליונים ותשוב אח''כ אל העדן הנצחי לחיי עולם, וזה חסד מיוחד אל מין האדם, וז''ש מה יקר חסדך אלהים, חסד זה יקר מאד (שהיוקר הוא מי שמציאותו מעט וכן מציאות הרוחנית והאלהית היא מעט בזה העולם הגשמי), והוא כי בני אדם בצל כנפיך יחסיון, ימליץ שכל הנבראים נתונים אל הטבע זולת מין האדם תדבק בו ההשגחה כנשר על גוזליו ירחף, כן האלהים יסוכך עליו כעוף הפורש כנפיו על גוזליו מצד הקורבה שביניהם מצד שהנפש היא חלק מעצמותו ית' :
<h3>{ט}</h3>
יִ֭רְוְיֻן מִדֶּ֣שֶׁן בֵּיתֶ֑ךָ וְנַ֖חַל עֲדָנֶ֣יךָ תַשְׁקֵֽם׃
<b style="color: gray;">מצודת דוד</b> ירויון . ישבעו מהטוב הבא להם מן השמים : ונחל . ומימי נחל היוצא מהעדן תשקה אותם והוא מדרך משל לרוב השפע :
<b style="color: gray;">מצודת ציון</b> ירויון . מל' רויה ושביעה : מדשן . ענין שומן :
<b style="color: gray;">תורה תמימה</b> אמר ר' תנחום בר' חנילאי כל המרעיב עצמו על דברי תורה בעולם הזה הקב"ה משביעו לעולם הבא שנאמר ירויון מדשן ביתך ונחל עדניך תשקם וכו'.<small><span style="color: gray;">סנהדרין ק ע"א</span></small>
<b style="color: gray;">מלבי"ם פירוש המילות</b> ירוין, והגם שכל צאצאי הטבע הם חוץ לבית ה' נתונים בחצרותיו החיצונים שהיא הנהגת הטבע, נפשות ב''א הם בני ביתו והיכלו אוכלי לחמו על שלחנו, עד שלחמם אינו לחם הגשמי הטבעי ומימיהם אינו מי מעין ובור, רק לחמם היא מדשן ביתך, לחם אבירים, ומשקם הוא מנחל העדן העליון, שהוא משל אל השפע האלהית תורותיו ומצותיו ויחוד שכינתו ושפע נבואתו, עד שע''י יזכו לכל המעלות הרוחניות, ועתה מי פתי ישאל עוד על טעם המצות שבין אדם למקום, הלא אחר שהאדם מקושר עם האלהים באופן זה, בהכרח שישמור מצותיו שהם האמצעיים המובילים אל התכלית הזה, והם הלחם והמים בם תשבע הנפש בת אלהים הזאת אשר בצל כנפיה תחסה :
<h3>{י}</h3>
כִּֽי־עִ֭מְּךָ מְק֣וֹר חַיִּ֑ים בְּ֝אוֹרְךָ֗ נִרְאֶה־אֽוֹר׃
<b style="color: gray;">מצודת דוד</b> כי עמך . בידך היא מקור החיים לתת לטוב בעיניך : באורך . בהאורה הבא ממך בה לבד נראה הארה ר''ל מיוחדת וטובה היא מכל אור :
<b style="color: gray;">מצודת ציון</b> מקור . מעין הנובע :
<b style="color: gray;">תורה תמימה</b> צדקה דכתיב וילבש צדקה כשרין גנזי חיים דכתיב כי עמך מקור חיים וגנזי שלום דכתיב ויקרא לו ה' שלום וכו'.<small><span style="color: gray;">חגיגה יב ע"ב</span></small>
<b style="color: gray;">מלבי"ם פירוש המילות</b> כי עמך, ר''ל כי כל בעלי חיים שהם תחת הטבע ישיגו מן הטבע החיים והאור, החיים להחיות הגוף והאור להוציא המוחשים, אבל החיים הטבעיים הם רק צינור נוזל מן החיים האמתיים אשר מקורו הוא אצל ה', עד שהחיים הטבעיים והרוחנים יאמר עליהם שם חיים רק בשיתוף השם, כי הרוחנים הם החיים האמתיים הנובעים מן המקור, והגשמיים הם חיים מדומים, וכן האור הגשמי המוציא חוש הראות מן הכח אל הפועל הוא רק ניצוץ מן האור הרוחני האלהי שהוא האור האמתי ושורש לכל האורות, עד שערך האור הגשמיי אל האור הזה כערך החוש אצל האור, כמו שהחוש לא יצא מכח אל הפועל רק ע''י האור, כן האור העולמי לא יקנה מציאות ולא יתראה רק ע''י האור העליון, ועז''א באורך נראה אור, שע''י אורך הנעלם האור נראה ויוצא אל הפועל, כמ''ש לכו ונלכה באור ה', ואתם הדבקים בה' אלהיכם חיים כולכם היום, שהחיים האמתיים הם הדבקות בה', והאור האמתי הוא אור ה' והדרו, ואחר שהמצות הם סולמות ושליבות שבם ידלה האדם ממקור החיים ויראה לחזות באור ה', והעברות הם המות והחשך האמתי, הנה כבר תמצא מענה אל נאום פשע למצוא עונו לשנא :
<h3>{יא}</h3>
מְשֹׁ֣ךְ חַ֭סְדְּךָ לְיֹדְעֶ֑יךָ וְ֝צִדְקָֽתְךָ֗ לְיִשְׁרֵי־לֵֽב׃
<b style="color: gray;">מצודת דוד</b> ליודעיך . להיודעים אותך להאמין בך :
<b style="color: gray;">מלבי"ם פירוש המילות</b> משוך, עפ''י הצעה זאת מבקש מאת ה' שימשך חסדו וצדקתו אל אותם הבלתי נפתים אחר טענות הפשע הבא להתעות את האדם בין בעיון בין במעשה, רק הם מישרים דרכם בין בעיון לדעת את ה' כמ''ש ליודעיך, ובין במעשה לישר את הלב לקיים מצותיו בלי שום נטיה ופקפוק רק בלב ישר, והנה יודעי ה' הם ישיגו חסדו, שהם יודעים שה' מנהיג בהנהגה נסיית פלאיית לפי הזמן והמעשים, וע''י ידיעה זו ימשוך ה' עליהם חסדו, וישרי לב במעשים שבין אדם למקום שנקראים צדקה בכתבי הקדש, וכן ימשוך ה' עליהם צדקתו :
<h3>{יב}</h3>
אַל־תְּ֭בוֹאֵנִי רֶ֣גֶל גַּאֲוָ֑ה וְיַד־רְ֝שָׁעִ֗ים אַל־תְּנִדֵֽנִי׃
<b style="color: gray;">רש"י</b> אל תבואני רגל גאוה . אל תבוא עמי רגל הרשעים הללו בעת קבול שכר להיות חלקם עם הצדיקים , ( ל' חלק אהלא פרט''יאה בלע''ז סא''א ) : ויד רשעים אל תנדני . ממקומי בבואי לירש משנה חלקי וחלקו ( של רשע ) בטובה כענין שנאמר ( ישעיה ס''א ) לכן בארצם משנה יירשו ואז שם נפלו פועלי און שם יבינו במפלתם ושם דוחו ולא יכלו קום :
<b style="color: gray;">מצודת דוד</b> אל תבואני . אל תבוא אלי רגל אנשי גאוה להצר לי והרשעים לא ינדדו אותי ממקומי ביד חזקה :
<b style="color: gray;">מלבי"ם פירוש המילות</b> אל תבואני, ולכן אני מבקש בל אכשל בטענות הפשע בשני אלה בין בעיון בין במעשה, נגד העיון מבקש אל תבואני רגל גאוה, שהגאוה היא סבת הכשלון בעיונים במה שאחר הטבע וכ''ש בחכמת אלהית, במה שיתגאה שאין דבר נעלם מהשגתו, ולא ידע שיש דברים הסגורים בפני שכל האדם, שיש גבול להשגתו ואא''ל שישיג בדברים מופשטים מחומר, כמבואר בחכמת בקור התבונה, וכמ''ש דוד המלך ע''ה ה' לא גבה לבי, ונגד המעשה אמר ויד רשעים אל תנדני, היד מציין הפעולות, בל ינידהו ידי רשעים לפעול פעולת רשע :
<b style="color: gray;">מלבי"ם ביאור המילות</b> תבואני. היה ראוי לאמר אל תבוא אלי, רק שמצייר גאות עצמו כעצם מופשט, והיא אינה באה מן החוץ אליו רק היא התפעליות עצמו, ופי' אל תבא אותי היינו בנפשי :
<h3>{יג}</h3>
שָׁ֣ם נָ֭פְלוּ פֹּ֣עֲלֵי אָ֑וֶן דֹּ֝ח֗וּ וְלֹא־יָ֥כְלוּ קֽוּם׃
<b style="color: gray;">מצודת דוד</b> שם נפלו . מקום אשר יבואו להצר לי שם נפלו ויהיו דחויים מבלי קום :
<b style="color: gray;">מצודת ציון</b> נפלו . כמו יפלו עבר במקום עתיד :
<b style="color: gray;">מלבי"ם פירוש המילות</b> שם, ר''ל הגם שידעתי שפועלי און יצליחו לפעמים בעוה''ז, הנה שם בעולם הנצחי, נפלו פועלי און, שמה שיצלחו פה הוא כדי שיפלו שם נפילה עולמית, שלא יוכלו קום, כי הנופל בעוה''ז יקום בעוה''ב לא כן הנופל שם שענשו נצחי לא יקום לעולם :
<b style="color: gray;">מלבי"ם ביאור המילות</b> שם. מציין מקום רחוק, שמזה נגזר שם שמים, רצונו לומר בעולם הגמול :
<h2>תהילים פרק-לז</h2>
<h3>{א}</h3>
לְדָוִ֨ד ׀ אַל־תִּתְחַ֥ר בַּמְּרֵעִ֑ים אַל־תְּ֝קַנֵּ֗א בְּעֹשֵׂ֥י עַוְלָֽה׃
<b style="color: gray;">רש"י</b> אל תתחר במרעים . מוכיח את ישראל הוא שלא יתחרו בהצלחת המרעים לעשות כמעשיה' כמו ( ירמיה י''ב ) ואיך תתחרה את הסוסים לרוץ במרוצתם , האטיר בלע''ז : אל תקנא בעושי עולה . לעשות עולה כמותם :
<b style="color: gray;">מצודת דוד</b> אל תתחר . אל תתערב במרעים לעשות כמעשיהם : בעושי עולה . בהצלחת עושי עולה :
<b style="color: gray;">מצודת ציון</b> תתחר . ענין הדמוע וההתערב כמו ואיך תתחרה את הסוסים ( ירמיה י''ב ) . במרעים . ברשעים :
<b style="color: gray;">תורה תמימה</b> ואמר רבי יצחק אם ראית רשע שהשעה משחקת לו אל תתגרה בו שנאמר אל תתחר במרעים ולא עוד אלא שדרכיו מצליחין שנאמר יחילו דרכיו בכל עת ולא עוד אלא שזוכה בדין שנאמר מרום משפטיך מנגדו ולא עוד אלא שרואה בשונאיו שנאמר כל צורריו יפיח בהם וכו'.<small><span style="color: gray;">מגילה ו ע"ב</span></small>
תניא נמי הכי רבי דוסתאי בר' מתון אומר מותר להתגרות ברשעים בעוה"ז שנא' עוזבי תורה יהללו רשע וגו' ואם לחשך אדם לומר והא כתיב אל תתחר במרעים אל תקנא בעושי עולה אמור לו מי שלבו נוקפו אומר כן אלא אל תתחר במרעים להיות כמרעים אל תקנא בעושי עולה להיות כעושי עולה ואומר אל יקנא לבך בחטאים כי אם ביראת ה' כל היום וכו'.<small><span style="color: gray;">ברכות ז ע"ב</span></small>
<b style="color: gray;">מלבי"ם פירוש המילות</b> לדוד, ידבר על מעלות הבוטח בה' וההבדל בינו לבין הבלתי בוטח, אל תתחר, ר''ל המשים לב אל רוע דרך המרעים ואל הצלחתם, אז או שנפשו תגעל בדרכם ויתחר בם, או שיקנא בהצלחתם וירצה להיות כמוהם, לעומת הא' אמר אל תתחר במרעים, ולעומת הב' אמר אל תקנא בעושי עולה, ומפרש נגד אל תתחר במרעים.
<b style="color: gray;">מלבי"ם ביאור המילות</b> תתחר. לרד''ק התי''ו שורש, כמו למה תתחרה ברעה והוא קל, ויותר נראה ששרשו חרה בנינו התפעל ובא בקמ''ץ והתחל (ש''ב י''ג), ופה בא בפת''ח :
<h3>{ב}</h3>
כִּ֣י כֶ֭חָצִיר מְהֵרָ֣ה יִמָּ֑לוּ וּכְיֶ֥רֶק דֶּ֝֗שֶׁא יִבּוֹלֽוּן׃
<b style="color: gray;">רש"י</b> ימלו . שרו''נט טראנקיי''ץ בלע''ז , ל' כריתה :
<b style="color: gray;">מצודת דוד</b> כי כחציר . לא יתמידו בהצלחה כי מהר יכרתו כעשב הזה הנכרת במהרה : וכירק דשא . ירק של דשא והוא הצומח ממעל על הארץ הירוק והלח שבו הממהר לכמוש מן השורש :
<b style="color: gray;">מצודת ציון</b> ימלו . ענין כריתה כמו כי אמילם ( לקמן קי''ח ) : יבולון . מלשון בליה ורקבון :
<b style="color: gray;">מלבי"ם פירוש המילות</b> כי כחציר מהרה ימלו, שהחציר אינו מאריך ימים רק שמתיבש לפני כל העשבים, וא''כ א''צ לתחר בם (או שיחרה אפו על הצלחתם) כי בל''ז ימלו מהרה, ונגד אל תקנא בעושי עולה כי גם בעת שמצליחים אין הצלחתם הצלחה, שהם דומים כירק דשא שהוא נבל גם בעודהו באבו כי אין בו ממש, כן גם בעודם מצליחים אינה הצלחה אמתית,
<b style="color: gray;">מלבי"ם ביאור המילות</b> כחציר ימלו, וכירק דשא יבולון. כבר התבאר (ישעיה מ') שהחציר מתיבש לפני כל העשבים, על כן אמר מהרה ימלו, והציץ או הירק נובל ונכמש גם בעודנו באבו כמש''ש יבש חציר נבל ציץ, על כן אמר יבולון :
<h3>{ג}</h3>
בְּטַ֣ח בַּֽ֭יהוָה וַעֲשֵׂה־ט֑וֹב שְׁכָן־אֶ֝֗רֶץ וּרְעֵ֥ה אֱמוּנָֽה׃
<b style="color: gray;">רש"י</b> בטח בה' . ואל תאמר אם לא אגזול ואגנוב או אתן לעני צדקה במה אתפרנס : ועשה טוב . ואז תשכון ארץ לאורך ימים : ורעה אמונה . תאכל ותתפרנס משכר האמונה שהאמנת בהקדוש ברוך הוא לסמוך עליו ולעשות טוב :
<b style="color: gray;">מצודת דוד</b> בטח בה' . לזאת אל תתערב עמהם אלא בטח בה' ועשה הטוב ואז תשכון בארץ לאורך ימים : ורעה אמונה . תהיה רועה וניזון מאמונה שהאמנת בה' ולא עשית כמעשה הרשעים לגזול ולעשוק :
<b style="color: gray;">מלבי"ם פירוש המילות</b> בטח בה', ואז תהיה הצלחתך הצלחה אמתית מכמה טעמים, {{{א}}} ועשה טוב, שעם בטחונך תעשה טוב, לא הצלחת המרעים שעושים רע, ותנאי ההצלחה שידע המצליח שמעשיו טובים ושהוא ראוי אל ההצלחה, {{{ב}}} המרעים צריכים לעבור ימים ונהרות לבקש סבות הצלחתם ואתה תשכן ארץ, כי יתן טרפך בכ''מ, {{{ג}}} הבלתי בוטח ירא תמיד פן יחסר לחמו ואוצר וכונס ואינו נהנה ממנו, ואתה רעה אמונה, תתדמה ככבש במרחב שרועה ומאמין שההרים יצמחו תמיד חציר ועשב :
<h3>{ד}</h3>
וְהִתְעַנַּ֥ג עַל־יְהוָ֑ה וְיִֽתֶּן־לְ֝ךָ֗ מִשְׁאֲלֹ֥ת לִבֶּֽךָ׃
<b style="color: gray;">רש"י</b> והתענג על ה' . התענג בתפנוקי' על משענתו של הקדוש ברוך הוא :
<b style="color: gray;">מצודת דוד</b> והתענג על ה' . תהיה מעונג בתפנוקים על משענת ה' והוא יתן לך מה שישאל לבך ר''ל יספיק לך מחסורך אף בדבר התפנוקים :
<b style="color: gray;">תורה תמימה</b> אמר רב יהודה אמר רב כל המענג את השבת נותנין לו משאלות לבו שנאמר והתענג על ה' ויתן לך משאלות לבך עונג זה איני יודע מהו כשהוא אומר וקראת לשבת עונג הוי אומר זה עונג שבת וכו'.<small><span style="color: gray;">שבת קיח ע"ב</span></small>
<b style="color: gray;">מלבי"ם פירוש המילות</b> והתענג על ה', שהעונג שלך יהיה ענין נפשי בה', משא''כ המרעים שנפשם תתעצב כי רחוק ממנה משיב נפשה, {{{ה}}} שהמרעים לא ימצאו משאלות לבם לעולם, יש לו מנה מבקש מאתים, אבל הבוטח בה' יתן לך משאלות לבך :
<h3>{ה}</h3>
גּ֣וֹל עַל־יְהוָ֣ה דַּרְכֶּ֑ךָ וּבְטַ֥ח עָ֝לָ֗יו וְה֣וּא יַעֲשֶֽׂה׃
<b style="color: gray;">רש"י</b> גול על ה' דרכך . גלגל עליו כל צרכיך :
<b style="color: gray;">מצודת דוד</b> גול על ה' . גלגל צרכך על ה' ובטח עליו והוא יעשה צרכך :
<b style="color: gray;">מלבי"ם פירוש המילות</b> גול, {{{ו}}} הבלתי בוטח אינו יודע האמצעים והדרכים שע''י ימצא טרפו וצריך לבקש דרכים רבים, אבל אתה תגול אל ה' גם דרכך, ותבטח עליו כי הוא יעשה ויכין גם הדרך שבו תגיע אל מחוז חפצך :
<h3>{ו}</h3>
וְהוֹצִ֣יא כָא֣וֹר צִדְקֶ֑ךָ וּ֝מִשְׁפָּטֶ֗ךָ כַּֽצָּהֳרָֽיִם׃
<b style="color: gray;">מצודת דוד</b> והוציא . צדקך יראה כאור כי תקבל גמול : ומשפטיך . מה שהלכת בדרך משפט כצהרים :
<b style="color: gray;">מצודת ציון</b> כצהרים . מלשון צוהר ואורה והוא עת עמידת השמש בחצי השמים :
<b style="color: gray;">מלבי"ם פירוש המילות</b> והוציא {{{ז}}} המרעים צריכים לעשות במחשך מעשיהם כי תשיגם בוז וכלימה על רוע מעשיהם, אבל ה' יוציא לאור צדקך, {{{ח}}} המרעים יתיראו משופטי ארץ שיעשו בהם שפטים אבל הבוטח יוציא ה' משפטך כצהרים :
<h3>{ז}</h3>
דּ֤וֹם ׀ לַיהוָה֮ וְהִתְח֪וֹלֵ֫ל ל֥וֹ אַל־תִּ֭תְחַר בְּמַצְלִ֣יחַ דַּרְכּ֑וֹ בְּ֝אִ֗ישׁ עֹשֶׂ֥ה מְזִמּֽוֹת׃
<b style="color: gray;">רש"י</b> דום לה' . המתן לישועתו כמו ( ש''א יד ) אם כה יאמרו אלינו דומו דיהונתן , ומנחם חברו לשון דממה כמו וידם אהרן ( ויקרא י' ) וגם כן פתר טוב ויחיל ודומם ( איכה ג' ) ודונש מודה לו : והתחולל . לשון תוחלת : אל תתחר . לאמר ארשיע כמותו ואצליח כמותו :
<b style="color: gray;">מצודת דוד</b> דום לה' . קוה לה' ותוחיל לו ולך בתמימות ואל תתערב עם הרשע המצליח ובאיש העושה מחשבת רשע לאסוף הון :
<b style="color: gray;">מצודת ציון</b> דום . קוה כמו לאלהים דומי נפשי ( לקמן ס''ב ) : והתחולל . מלשון תוחלת ותקוה :
<b style="color: gray;">תורה תמימה</b> שלח ליה מר עוקבא לר' אלעזר בני אדם העומדים עלי ובידי למסרם למלכות מהו שרטט וכתב ליה אמרתי אשמרה דרכי מחטוא בלשוני אשמרה לפי מחסום בעוד רשע לנגדי אע"פ שרשע לנגדי אשמרה לפי מחסום שלח ליה קא מצערי לי טובא ולא מצינא דאיקום בהו שלח ליה דום לה' והתחולל לו דום לה' והוא יפילם לך חללים חללים השכם והערב עליהן לבהמ"ד והן כלין מאיליהן הדבר יצא מפי ר"א ונתנוהו לגניבא בקולר וכו'.<small><span style="color: gray;">גיטין ז ע"א</span></small>
אלא למ"ד זו פרישות בכורות היכא רמיזא דכתיב ונועדתי שמה לבני ישראל ונקדש בכבודי אל תקרי בכבודי אלא במכובדיי דבר זה אמר הקב"ה למשה ולא ידעו עד שמתו בני אהרן כיון שמתו בני אהרן אמר לו אהרן אחי לא מתו בניך אלא להקדיש שמו של הקב"ה כיון שידע אהרן שבניו ידועי מקום הן שתק וקבל שכר שנאמר וידום אהרן וכן בדוד הוא אומר דום לה' והתחולל לו אע"פ שמפיל לך חללים חללים את שתוק וכן בשלמה הוא אומר עת לחשות ועת לדבר פעמים ששותק ומקבל שכר על השתיקה פעמים מדבר ומקבל שכר על הדבור וכו'.<small><span style="color: gray;">זבחים קטו ע"ב</span></small>
<b style="color: gray;">מלבי"ם פירוש המילות</b> דום, מוסיף לאמר שגם בעת אשר לא תמצא חית ידך וטרפך בכ''ז אל תתחר, רק דום לה' והתחולל לו, עשה א''ע מיחל ומקוה לו, אל תתחר גם אז במצליח דרכו, ר''ל שיש רשע שדרכו מוצלח מצד המזל, ויש שמצליח ע''י שהוא עושה מזימות ומחשבות עמוקות וממציא בזה עניניו וצרכיו, אל תתחר בכ''ז רק.
<b style="color: gray;">מלבי"ם ביאור המילות</b> דום. כמו אך לאלהים דומי נפשי (לקמן ס''ב). והתחולל, מענין תוחלת. מזמות. מחשבות עמוקות :
<h3>{ח}</h3>
הֶ֣רֶף מֵ֭אַף וַעֲזֹ֣ב חֵמָ֑ה אַל־תִּ֝תְחַ֗ר אַךְ־לְהָרֵֽעַ׃
<b style="color: gray;">רש"י</b> הרף מאף . הרף מהרשיע שלא יבא עליך אף : ועזוב . דבר המביא עליך חמתו של הקב''ה :
<b style="color: gray;">מצודת דוד</b> הרף מאף . התרפה מלהתחבר עם בעל אף : ועזוב . איש חמה . ואל תתערב במי שכל מחשבתו אך לעשות הרע :
<b style="color: gray;">מצודת ציון</b> הרף . מלשון רפיון :
<b style="color: gray;">תורה תמימה</b> דרש רבי יהודה בר ביזנא בשעה שנתרשל משה רבינו מן המילה באו אף וחימה ובלעוהו ולא שיירו ממנו אלא רגליו מיד ותקח צפורה צור ותכרות את ערלת בנה מיד וירף ממנו באותה שעה ביקש משה רבינו להורגן שנאמר הרף מאף ועזוב חמה ויש אומרים לחימה הרגו שנא' חמה אין לי והכתיב כי יגורתי מפני האף והחמה תרי חימה הוו ואיבעית אימא גונדא דחימה וכו'.<small><span style="color: gray;">נדרים לב ע"א</span></small>
<b style="color: gray;">מלבי"ם פירוש המילות</b> הרף מאף, שהגם שההצלחה רחוקה ממך אל יהי לך אף ע''ז נגד ה', וגם עזוב חמה שהוא הכעס הפנימי בלב, ואל תתחר, בשום אופן, כי מה שתתחר יהיה אך להרע לך, כי טוב לך שתהיה דל בוטח משתהיה עשיר בלתי בוטח, כי טוב אחרית דבר מראשיתו ואז יתראה ההבדל בין המרעים ובין הבוטחים בה' :
<b style="color: gray;">מלבי"ם ביאור המילות</b> מאף, חמה. התבאר בכ''מ שחמה היא בלב, ואף הוא הכעס המתראה :
<h3>{ט}</h3>
כִּֽי־מְ֭רֵעִים יִכָּרֵת֑וּן וְקֹוֵ֥י יְ֝הוָ֗ה הֵ֣מָּה יִֽירְשׁוּ־אָֽרֶץ׃
<b style="color: gray;">רש"י</b> כי מרעים . שאתה רואה עתה מצליחים הם יכרתון :
<b style="color: gray;">מצודת דוד</b> כי וגו' . סוף הדבר יכרתו הרשעים אבל המקוים לה' יירשו הארץ לאורך ימים :
<b style="color: gray;">מלבי"ם פירוש המילות</b> כי מרעים יכרתון לבסוף, אבל קוי ה' המה יירשו ארץ הם יירשו את המרעים הנכרתים ולא תאמר שזה יהיה לזמן רחוק, כי.
<h3>{י}</h3>
וְע֣וֹד מְ֭עַט וְאֵ֣ין רָשָׁ֑ע וְהִתְבּוֹנַ֖נְתָּ עַל־מְקוֹמ֣וֹ וְאֵינֶֽנּוּ׃
<b style="color: gray;">רש"י</b> ועוד מעט . כשתמתין עוד מעט תראה כי אין הרשע : והתבוננת על מקומו . ותסתכל על מקום שהיה שם ואיננו כי מת ואבד :
<b style="color: gray;">מצודת דוד</b> ועוד מעט . אף כי הרשע מצליח לא יהיה לזמן רב כי כשיהיה עוד זמן מעט ואין הרשע וכאשר תתבונן להסתכל על מקומו ותראה שאיננו :
<b style="color: gray;">מלבי"ם פירוש המילות</b> ועוד מעט בזמן קרוב, ואין רשע והרשע יהיה אין, ולא זאת לבד כי והתבוננת על מקומו, אם תתבונן היטב בעת שהוא עדיין על מקומו, הוא ג''כ איננו, כי הצלחתו רק הצלחה מדומה, אבל.
<h3>{יא}</h3>
וַעֲנָוִ֥ים יִֽירְשׁוּ־אָ֑רֶץ וְ֝הִתְעַנְּג֗וּ עַל־רֹ֥ב שָׁלֽוֹם׃
<b style="color: gray;">מצודת דוד</b> וענוים . אבל ענוים ירשו ארץ לאורך ימים ויהיה מעונגים ברוב שלום :
<b style="color: gray;">תורה תמימה</b> אמר רב בשביל ארבעה דברים נכסי בעלי בתים יוצאין לטמיון על כובשי שכר שכיר ועל עושקי שכר שכיר ועל שפורקין עול מעל צואריהן ונותנין על חבריהן ועל גסות הרוח וגסות הרוח כנגד כולן אבל בענוים כתיב וענוים יירשו ארץ והתענגו על רוב שלום:<small><span style="color: gray;">סוכה כד ע"א</span></small>
<b style="color: gray;">מלבי"ם פירוש המילות</b> וענוים נעלים ממנו בשתי אלה, {{{א}}} בהתמדת הצלחתם לבסוף שהמה יירשו ארץ לבסוף, {{{ב}}} שהצלחתם לא תהיה הצלחה מדומה (כמו הרשע שלבו מלא פחד ורוגז) רק והתענגו על רוב שלום :
<h3>{יב}</h3>
זֹמֵ֣ם רָ֭שָׁע לַצַּדִּ֑יק וְחֹרֵ֖ק עָלָ֣יו שִׁנָּֽיו׃
<b style="color: gray;">רש"י</b> וחרק . כמו חרקו שן ארקי''נט בלע''ז , ( איכה יד ) :
<b style="color: gray;">מצודת דוד</b> זומם . הרשע חושב רעה על הצדיק ובקצפו חורק עליו שניו :
<b style="color: gray;">מצודת ציון</b> זומם . ענין מחשבה : וחורק . ענין שחיקת השנים בהתקצף :
<b style="color: gray;">מלבי"ם פירוש המילות</b> (יב-יג) זומם, מוסיף לאמר גם אם תראה שהרשע זומם וחושב מחשבות להרע לצדיק, וחורק עליו שניו, וה' אינו עושה לו מאומה רק ישחק לו ומראה לו פנים שוחקות, גם אז אל תתחר כי זה האות כי ראה כי יבא יומו, שה' רואה ויודע שזה עצמו יהי' סבת מפלתו ולכן שוחק לו, ומוסיף לאמר וגם אם תראה כי. (יד-טו) חרב פתחו רשעים, שלא לבד שזמם על הצדיק במחשבה כי גם פתחו את החרב ודרכו קשתם, ומפרש שדרכו קשתם להפיל עני ואביון, ופתחו חרבם לטבוח ישרי דרך שאת עוברי דרך שרוצים לגזול ממונם יהרגו בחרב מקרוב ואת העני שאין להם מה לגזול ממנו יהרגו בחץ מרחוק, ור''ל הגם שפתחו חרב וה' ישחק להם, הוא כי ראה כי יבא יומם, כי עי''כ חרבם תבא בלבם וקשתותם תשברנה, ולכן שחק להם להפילם בפועל כפיהם :
<b style="color: gray;">מלבי"ם ביאור המילות</b> זמם. בא תמיד על המחשבה הרעה להרע לחבירו :
<h3>{יג}</h3>
אֲדֹנָ֥י יִשְׂחַק־ל֑וֹ כִּֽי־רָ֝אָ֗ה כִּֽי־יָבֹ֥א יוֹמֽוֹ׃
<b style="color: gray;">מצודת דוד</b> ה' . אבל ה' ישחק על הרשע כי ראה שבא יום מיתתו טרם יעשה הרעה ולא יספוק לעשותה :
<b style="color: gray;">מלבי"ם ביאור המילות</b> ישחק לו. עי' למעלה (ב' ד') :
<h3>{יד}</h3>
חֶ֤רֶב ׀ פָּֽתְח֣וּ רְשָׁעִים֮ וְדָרְכ֪וּ קַ֫שְׁתָּ֥ם לְ֭הַפִּיל עָנִ֣י וְאֶבְי֑וֹן לִ֝טְב֗וֹחַ יִשְׁרֵי־דָֽרֶךְ׃
<b style="color: gray;">רש"י</b> חרב פתחו . הרשעי' פתחו , אנקומנצירנט בלע''ז תגר וחרום מתחילים הרשעים מאליהם :
<b style="color: gray;">מצודת דוד</b> פתחו . ר''ל הוציאוה מתערה : להפיל . להפילו מת :
<b style="color: gray;">מלבי"ם ביאור המילות</b> פתחו. הוצאת החרב מתערה, כמו חרב פתוחה לטבח (יחזקאל כ''א) :
<h3>{טו}</h3>
חַ֭רְבָּם תָּב֣וֹא בְלִבָּ֑ם וְ֝קַשְּׁתוֹתָ֗ם תִּשָּׁבַֽרְנָה׃
<b style="color: gray;">מצודת דוד</b> חרבם . אבל חרבם תבוא בלב הרשעים ההם : תשברנה . לבל יוכלו לירות בהם החצים :
<h3>{טז}</h3>
טוֹב־מְ֭עַט לַצַּדִּ֑יק מֵ֝הֲמ֗וֹן רְשָׁעִ֥ים רַבִּֽים׃
<b style="color: gray;">רש"י</b> טוב מעט לצדיק . טובים מעט אנשים שהולכים לעזרת הצדיקים : מהמון רשעים רבים . אמרפל וחביריו שהתחילו מלחמ' בעולם בשביל לשבות את לוט ולהתגרות באברהם מעט אנשים שהיו עם אברה' הצליחו והרגו כל אותן האוכלסין :
<b style="color: gray;">מצודת דוד</b> טוב . המעט שיש להצדיק יותר טוב מעושר רב שביד הרשעים :
<b style="color: gray;">מצודת ציון</b> מהמון . ענין רבוי הון : רבים . גדולים וחשובים :
<b style="color: gray;">מלבי"ם פירוש המילות</b> (טז-יז) טוב, ובזה תראה איך שטוב המעט שיש לצדיק, מהמון רשעים הגם שהם רבים, כי הלא תראה שזרועות רשעים תשברנה הגם שהיה אתו חיל רב ועוזרים רבים נגד הצדיק העני בכ''ז נשברו זרועותיו ולא יכול לעשות רע להצדיק והצדיק הגם שהיה לו רק כח מעט נגדו, התקומם נגדו כי סומך צדיקים ה', ואין מעצור לה' להושיע ברב או במעט :
<h3>{יז}</h3>
כִּ֤י זְרוֹע֣וֹת רְ֭שָׁעִים תִּשָּׁבַ֑רְנָה וְסוֹמֵ֖ךְ צַדִּיקִ֣ים יְהוָֽה׃
<b style="color: gray;">מצודת דוד</b> כי זרועות . לפי שיושבר חוזק הרשע ולא ישאר עשרו בידו אבל הצדיקים סומך ה' ומה שיש בידם תתקיים :
<b style="color: gray;">מצודת ציון</b> זרועות . ענין חוזק :
<h3>{יח}</h3>
יוֹדֵ֣עַ יְ֭הוָה יְמֵ֣י תְמִימִ֑ם וְ֝נַחֲלָתָ֗ם לְעוֹלָ֥ם תִּהְיֶֽה׃
<b style="color: gray;">רש"י</b> יודע ה' ימי תמימים . מכי' את מעשי ימיהם : ונחלתם . וקבול שכר' מאתו לעול' תהיה :
<b style="color: gray;">מצודת דוד</b> ימי תמימים . כמה שנים יחיו : ונחלתם . מעט מהטובה שהנחיל להם המקום יהיה שמור אצלם לעולם כל ימי חייהם :
<b style="color: gray;">מלבי"ם פירוש המילות</b> יודע, מבאר עוד הבדלים בין הבוטח ובין המרעים, שהמרעים לא יחצו ימיהם אבל יודע ה' ימי תמימים, ושומר אותם שיהיו ימיהם בתמימות, והרשע לא ינחיל עשרו לבניו אבל נחלתם לעולם תהיה :
<h3>{יט}</h3>
לֹֽא־יֵ֭בֹשׁוּ בְּעֵ֣ת רָעָ֑ה וּבִימֵ֖י רְעָב֣וֹן יִשְׂבָּֽעוּ׃
<b style="color: gray;">מצודת דוד</b> בעת רעה . כי לא עליהם תהיה : ישבעו . כי ה' יזמין להם די סיפוקם :
<b style="color: gray;">תורה תמימה</b> אמר שמואל לא שנו אלא שזרעה וצמחה ואכלה חגב אבל לא זרעה כלל לא דאמר ליה אילו זרעתה הוה מקיים בי לא יבשו בעת רעה ובימי רעבון ישבעו וכו'.<small><span style="color: gray;">בבא מציעא קו ע"א</span></small>
<b style="color: gray;">מלבי"ם פירוש המילות</b> לא, המרעים לא ימצאו מחסה בעת רעה כמו בעת דבר ומלחמה, והתמימים לא יבושו בעת רעה, המרעים לא ימצאו מזון בעת רעב והתמימים בימי רעבון ישבעו :
<h3>{כ}</h3>
כִּ֤י רְשָׁעִ֨ים ׀ יֹאבֵ֗דוּ וְאֹיְבֵ֣י יְ֭הוָה כִּיקַ֣ר כָּרִ֑ים כָּל֖וּ בֶעָשָׁ֣ן כָּֽלוּ׃
<b style="color: gray;">רש"י</b> כיקר כרים . כאור ענן בקר הנראה שחרית מלבין על מרחבי בקעה שאינו מתקיים , כרים מישור כמו כר נרחב ( ישעיה ל' ) : כיקר . לשון אור יקרות ( זכריה י''ד ) , ויש פותרין כיקר כרים , ככבוד כבשים שמפטמין אותן לטבח :
<b style="color: gray;">מצודת דוד</b> כיקר כרים . כהיקר הנעשה לכשבים אשר יפטמו אותם להשמינם למהר עת שחיטתם כן טובות הרשעים בעוה''ז לטרדם לגהינם : כלו . כי אחר המיתה יכלו ובעשן הגהינם יהיו כלים :
<b style="color: gray;">מצודת ציון</b> כיקר . מל' יקר :
<b style="color: gray;">מלבי"ם פירוש המילות</b> כי, נגד מ''ש שה' יודע ימי תמימים ונחלתם לעולם תהיה, אומר אבל רשעים יאבדו ולא יכלו ימיהם ולא ישאר נחלתם, ונגד מ''ש לא יבושו בעת רעה אומר אבל אויבי ה' יהיו דומים אז כיקר כרים, כצאן הפטומות על נאות דשא שבימי רעבון עת רעה כלו בעשן כלו, כמ''ש ישעיה ה' על ורעו כבשים כדברם עי''ש :
<h3>{כא}</h3>
לֹוֶ֣ה רָ֭שָׁע וְלֹ֣א יְשַׁלֵּ֑ם וְ֝צַדִּ֗יק חוֹנֵ֥ן וְנוֹתֵֽן׃
<b style="color: gray;">רש"י</b> לוה רשע ולא ישלם וצדיק חונן ונותן . הקב''ה שהוא צדיקו של עולם חונן משלו ונותן לזה שהלוה מה שהוא גוזל ממנו :
<b style="color: gray;">מצודת דוד</b> לוה רשע . כשלא מצאה ידו לגזול לוקח בהלואה ואינו משלם והצדיק המלוה אותו חוננו ונותנו לו במתנה לבל יענש בעבורו :
<b style="color: gray;">מצודת ציון</b> חונן . חומל :
<b style="color: gray;">תורה תמימה</b> גופא אמר רבין בר שמואל משמיה דשמואל המוכר שדה לחבירו שלא באחריות אין מעיד לו עליה מפני שמעמידה בפני בעל חובו היכי דמי אי דאית ליה ארעא אחריתי עליה דידיה הדר אי דלית ליה ארעא אחריתי מאי נפקא ליה מינה לעולם דלית ליה ארעא אחריתי דאמר לא ניחא דליהוי לוה רשע ולא ישלם סוף סוף לגבי אידך נמי לוה רשע ולא ישלם הוא דאמר להכי זביני לך שלא באחריות וכו'.<small><span style="color: gray;">בבא בתרא מד ע"ב</span></small>
ר' שמעון אומר הלוה ואינו משלם אחד הלוה מן האדם כלוה מן המקום שנאמר לוה רשע ולא ישלם וצדיק חונן ונותן וכו'.<small><span style="color: gray;">אבות י ע"א</span></small>
<b style="color: gray;">מלבי"ם פירוש המילות</b> לוה, מביא עוד ראיה בהבדל שבין הבוטח להבלתי בוטח, שהבלתי בוטח לא ישליטנו אלהי' ליהנות מעשרו שלא לבד שלא יחון דל כי גם לוה רשע ולא ישלם כי ירא פן יכלה ממונו, והצדיק לא לבד שישלם חובותיו כי עוד חונן בהלואה לאחרים וגם נותן צדקה בתורת מתנה, וזה מפני.
<h3>{כב}</h3>
כִּ֣י מְ֭בֹרָכָיו יִ֣ירְשׁוּ אָ֑רֶץ וּ֝מְקֻלָּלָ֗יו יִכָּרֵֽתוּ׃
<b style="color: gray;">רש"י</b> כי מבורכיו . של צדיקו של עולם יירשו ארץ :
<b style="color: gray;">מצודת דוד</b> כי מבורכיו . כי בעבור כשרון המעשה הזה יגזור אומר ויקם ואת אשר יברכם יירשו הארץ ואת אשר יקללם יכרתו :
<b style="color: gray;">מלבי"ם פירוש המילות</b> כי מבורכיו יירשו ארץ, שהצדיק ברכת ה' עליו וברכת ה' היא תעשיר ולא יוסיף עצב עמה, אבל הרשע חל עליו קללת אלהים ומקולליו יכרתון לבסוף, וכל מה שיש לו אינו שלו :
<h3>{כג}</h3>
מֵ֭יְהוָה מִֽצְעֲדֵי־גֶ֥בֶר כּוֹנָ֗נוּ וְדַרְכּ֥וֹ יֶחְפָּֽץ׃
<b style="color: gray;">רש"י</b> מצעדי גבר . מי שהוא גבור ביראת הקדוש ברוך הוא ליש פאש דופורט בלע''ז . כוננו . פורי''נט אפיטייץ בלע''ז :
<b style="color: gray;">מצודת דוד</b> מה' מצעדי וגו' . מצעדי הגבר בתורה המה כוננו מה' ר''ל ה' מכונן ומיישר צעדיו : ודרכו . ה' חפץ דרכו ומצליחו בו :
<b style="color: gray;">מצודת ציון</b> מצעדי . דרכו ופסיעותיו : כוננו . מלשון הכנה :
<b style="color: gray;">תורה תמימה</b> ואמר ר' חנינא אין אדם נוקף אצבעו מלמטה אלא א"כ מכריזין עליו מלמעלה שנאמר מה' מצעדי גבר כוננו ואדם מה יבין דרכו וכו'.<small><span style="color: gray;">חולין ז ע"ב</span></small>
<b style="color: gray;">מלבי"ם פירוש המילות</b> מה', מבאר עוד שגם אם תראה שהבוטח בה' יפול לפעמים ממדרגתו, גם זה הוא בהשגחת ה' לטובתו, שאחר שמה' מצעדי גבר כוננו ודרכו יחפץ, ר''ל שבין הדרך שאליו ילך הוא קבוע מה', שה' בוחר לפניו הדרך אשר יחפץ, וגם הצעד על הדרך הוא ג''כ מה', כמ''ש כי לא לאדם דרכו לא לאיש הולך והכין את צעדו כמש''פ שם. שבין התכלית שאליו מגמת פניו ובין ההליכה אל התכלית וההשתדלות שהיא הכנת צעדיו הכל מה' וא''כ אם תראה.
<b style="color: gray;">מלבי"ם ביאור המילות</b> מצעדי, ודרכו. עי' מ''ש (ירמיה י' כ''ג, משלי ט''ז ט')
<h3>{כד}</h3>
כִּֽי־יִפֹּ֥ל לֹֽא־יוּטָ֑ל כִּֽי־יְ֝הוָ֗ה סוֹמֵ֥ךְ יָדֽוֹ׃
<b style="color: gray;">רש"י</b> יפול . לבורג''א בלע''ז , לשון ותפול מעל הגמל ( בראשית כ''ד ) . כי . כמו אם : לא יוטל . לא יושלך להיות נעזב :
<b style="color: gray;">מצודת דוד</b> כי יפול . אף אם יהיה נוטה לא יושלך לארץ :
<b style="color: gray;">מצודת ציון</b> יפול . ענין נפילה כמו ותפול מעל הגמל ( בראשית כ''ד ) :
<b style="color: gray;">מלבי"ם פירוש המילות</b> כי יפול, ולא יוכל ללכת בדרך שרצה לילך, תדע שלא יוטל ויושלך שם, כי נפילתו היתה לטובתו וה' סומך ידו בזה, שה' ראה שדרך זה שרצה לילך הוא לרעתו, שיוזק בו או בגוף או בנפש, והזמין לו מכשול שיפול ויתעכב מלכת בדרך הזה לטובתו, וכן אם נפל ממדרגתו והצלחתו בודאי היה זה לטובתו באותה שעה, ובכ''ז
<b style="color: gray;">מלבי"ם ביאור המילות</b> יוטל. היא ההשלכה מלמעלה למטה :
<h3>{כה}</h3>
נַ֤עַר ׀ הָיִ֗יתִי גַּם־זָ֫קַ֥נְתִּי וְֽלֹא־רָ֭אִיתִי צַדִּ֣יק נֶעֱזָ֑ב וְ֝זַרְע֗וֹ מְבַקֶּשׁ־לָֽחֶם׃
<b style="color: gray;">רש"י</b> נער הייתי . פסוק זה שר העולם אמרו דאילו דוד לא קשיש כולי האי :
<b style="color: gray;">מצודת דוד</b> נער וגו' . ר''ל בנערותי ובזקנותי הסתכלתי לראות הנעשה בצדיק : ולא ראיתי . להיות נעזב מכל וכל וזרעו ישאלו לחם :
<b style="color: gray;">תורה תמימה</b> אמר להן רבי יהושע אני אלך ואחריו מי רבי אלעזר בן עזריה ואחריו מי ר"ע הלכו ועמדו על פתח ביתו נכנסה שפחתו אמרה לו רבי חכמי ישראל באין אצלך אמר לה יכנסו ונכנסו תפסו לרבי יהושע והושיבהו על מטה של זהב א"ל רבי אמור לתלמידך אחר וישב אמר לו מי הוא רבי אלעזר בן עזריה אמר ויש לו בן לעזריה חבירנו קרא עליו המקרא הזה נער הייתי גם זקנתי ולא ראיתי צדיק נעזב וזרעו מבקש לחם תפסו והושיבו על מטה של זהב א"ל רבי אמור לתלמידך אחר וישב א"ל ומי הוא עקיבא בן יוסף א"ל אתה הוא עקיבא בן יוסף ששמך הולך מסוף העולם ועד סופו שב בני שב כמותך ירבו בישראל התחילו מסבבים אותו בהלכות עד שהגיעו לצרת הבת אמרו ליה צרת הבת מהו אמר להן מחלוקת בית שמאי ובית הלל הלכה כדברי מי אמר להן הלכה כבית הלל אמרו ליה והלא משמך אמרו הלכה כבית שמאי אמר להם דוסא שמעתם או בן הרכינס שמעתם אמרו ליה חיי רבי סתם שמענו אמר להם אח קטן יש לי בכור שטן הוא ויונתן שמו והוא מתלמידי שמאי והזהרו שלא יקפח אתכם בהלכות לפי שיש עמו שלש מאות תשובות בצרת הבת שהיא מותרת אבל מעיד אני עלי שמים וארץ שעל מדוכה זו ישב חגי הנביא ואמר שלשה דברים צרת הבת אסורה עמון ומואב מעשרין מעשר עני בשביעית ומקבלים גרים מן הקרדויין ומן התרמודים וכו'.<small><span style="color: gray;">יבמות טז ע"א</span></small>
אמר רבי שמואל בר נחמני אמר רבי יונתן פסוק זה שר העולם אמרו נער הייתי גם זקנתי מאן אמריה אילימא קודשא בריך הוא מי איכא זקנה קמיה ואלא דוד אמריה מי קשיש כולי האי אלא ש"מ שר העולם אמרו וכו'.<small><span style="color: gray;">יבמות טז ע"ב</span></small>
<b style="color: gray;">מלבי"ם פירוש המילות</b> נער הייתי גם זקנתי ובחנתי תולדות הימים, ולא ראיתי שיהיה הצדיק נעזב עד שזרעו יהיה מבקש לחם, כי לא יעזב לעולם, ואם לא הצליח הוא יצליחו בניו, כי ראיתי את הצדיק אשר.
<h3>{כו}</h3>
כָּל־הַ֭יּוֹם חוֹנֵ֣ן וּמַלְוֶ֑ה וְ֝זַרְע֗וֹ לִבְרָכָֽה׃
<b style="color: gray;">רש"י</b> כל היום . הצדיק חונן עניים ומלוה להם : וזרעו . זה שהוא זורע לצדקה סופו לברכה :
<b style="color: gray;">מצודת דוד</b> כל היום . לפי שכל הימים היה חונן עניים ומלוה להם ולזה מהראוי שיהיו זרעו לברכה :
<b style="color: gray;">מלבי"ם פירוש המילות</b> כל היום חונן ומלוה עד שנעשה עני עי''כ, בכ''ז זרעו לברכה ותשוב ההצלחה ביד בניו, וצדקת אביהם תהיה ברכה לבניו, ולכן.
<h3>{כז}</h3>
ס֣וּר מֵ֭רָע וַעֲשֵׂה־ט֗וֹב וּשְׁכֹ֥ן לְעוֹלָֽם׃
<b style="color: gray;">מצודת דוד</b> סור מרע . לכן סור מרע ועשה טוב ותשכון במנוחה לעולם :
<b style="color: gray;">מלבי"ם פירוש המילות</b> סור מרע ועשה טוב ואל תדאג על רעת הזמן ותהפוכותיו רק שכן לעולם בשלוה ובטחון :
<h3>{כח}</h3>
כִּ֤י יְהוָ֨ה ׀ אֹ֘הֵ֤ב מִשְׁפָּ֗ט וְלֹא־יַעֲזֹ֣ב אֶת־חֲ֭סִידָיו לְעוֹלָ֣ם נִשְׁמָ֑רוּ וְזֶ֖רַע רְשָׁעִ֣ים נִכְרָֽת׃
<b style="color: gray;">מצודת דוד</b> אוהב משפט . לשלם לאיש כגמולו לזה לא יעזוב את חסידיו ויהיו נשמרים לעולם אבל זרע רשעים יוכרתו כל אחד לפי גמולו :
<b style="color: gray;">מלבי"ם פירוש המילות</b> (כח-כט) כי ה' אוהב משפט, כי אחר שה' משגיח בעולם בודאי יעשה משפט, ומזה מבואר שלא יעזוב את חסידיו, שזה נגד המשפט והצדק, ובודאי לעולם נשמרו מן ההשגחה, וא''כ יחויב מהמשפט האלהי ושמירתו את חסידיו שזרע רשעים נכרת וצדיקים יירשו ארץ, שהם יהיו לבסוף היורשים של זרע רשעים הנכרתים והם ישכנו על הארץ לעד, וא''כ הצלחת הרשע ועשרו הוא שיכין עושר ונכסים אל הצדיקים יורשיו והם יצליחו לבסוף וההצלחה תשאר בידם לנצח :
<h3>{כט}</h3>
צַדִּיקִ֥ים יִֽירְשׁוּ־אָ֑רֶץ וְיִשְׁכְּנ֖וּ לָעַ֣ד עָלֶֽיהָ׃
<h3>{ל}</h3>
פִּֽי־צַ֭דִּיק יֶהְגֶּ֣ה חָכְמָ֑ה וּ֝לְשׁוֹנ֗וֹ תְּדַבֵּ֥ר מִשְׁפָּֽט׃
<b style="color: gray;">רש"י</b> פי צדיק יהגה . תחלה בלבו חכמה לראות דין שפסקה תורה לכל דבר , ואח''כ לשונו תדבר משפט :
<b style="color: gray;">מצודת ציון</b> יהגה . ידבר :
<b style="color: gray;">מלבי"ם פירוש המילות</b> פי צדיק, מבאר עוד איך יחוייב זה עפ''י המשפט והצדק, שאחר שהצדיק פיו יהגה חכמה ויתנהג כפי חקי החכמה, ולשונו תדבר משפט, בין אדם לחברו שיבין דרכי המשפט והצדק בבינתו, וגם.
<b style="color: gray;">מלבי"ם ביאור המילות</b> פי צדיק, ולשונו. התבאר אצלי בס' משלי שפה מיוחס אל החכמה, והלשון מיוחס אל הבינה, והתבאר (שם י' י''א) שפי צדיק מקור חיים, שמקור החכמה של הצדיק הוא בפיו, ושם (פסוק כ') שכסף נבחר לשון צדיק, שדרכי המשפט והצדק ידועים אצלו ע''פ חקי הבינה שמיוחס ללשון ע''ש טעם הדבר, לכן אמר ולשונו תדבר משפט :
<h3>{לא}</h3>
תּוֹרַ֣ת אֱלֹהָ֣יו בְּלִבּ֑וֹ לֹ֖א תִמְעַ֣ד אֲשֻׁרָֽיו׃
<b style="color: gray;">רש"י</b> לא תמעד אשוריו . לא יחליקו צעדיו :
<b style="color: gray;">מצודת דוד</b> לא תמעד . לזה לא תמעד אשוריו :
<b style="color: gray;">מצודת ציון</b> תמעד . ענין החלקה והשמטה : אשוריו . רגליו שפוסע בהם :
<b style="color: gray;">תורה תמימה</b> והתניא מעשה ומתו בניו של ר"ע נכנסו כל ישראל והספידום הספד גדול בשעת פטירתן עמד ר"ע על ספסל גדול ואמר אחינו בית ישראל שמעו אפי' שני בנים חתנים מנוחם הוא בשביל כבוד שעשיתם ואם בשביל עקיבא באתם הרי כמה עקיבא בשוק אלא כך אמרתם תורת אלהיו בלבו וכ"ש ששכרכם כפול לכו לבתיכם לשלום כבוד רבים שאני וכו'.<small><span style="color: gray;">מועד קטן כא ע"ב</span></small>
<b style="color: gray;">מלבי"ם פירוש המילות</b> תורת אלהיו בלבו שמאמין בתורת ה' ושומר אותה בלבו, ולא תמעד אשוריו שלא ימעד מדרכי האושר שכל מעשהו ומהלכו הוא לאושר הנפש, ובכ''ז צופה רשע לצדיק, שהוא עליו כצופה לעיין על דרכו להטותו מדרך הטוב ולהחטיאו, וגם הוא מבקש להמיתו בגופו, וא''כ מבואר שראוי על פי המשפט שה' יצילהו בשמירתו משני אלה, שנגד מה שמבקש להמיתו.
<b style="color: gray;">מלבי"ם ביאור המילות</b> אשריו. היינו ההילוך בדרך האושר הנפשיי כמו בפירושי בכל מקום :
<h3>{לב}</h3>
צוֹפֶ֣ה רָ֭שָׁע לַצַּדִּ֑יק וּ֝מְבַקֵּ֗שׁ לַהֲמִיתוֹ׃
<b style="color: gray;">מצודת דוד</b> צופה . מביט לארוב על הצדיק :
<b style="color: gray;">תורה תמימה</b> אמר רבי שמעון בן לקיש יצרו של אדם מתגבר עליו בכל יום ומבקש להמיתו שנאמר צופה רשע לצדיק ומבקש להמיתו ואלמלא הקב"ה שעוזר לו אינו יכול לו שנאמ' ה' לא יעזבנו בידו ולא ירשיענו בהשפטו וכו'.<small><span style="color: gray;">סוכה קב ע"א</span></small>
ת"ר קשה יצר הרע שאפילו יוצרו קראו רע שנאמר כי יצר לב האדם רע מנעוריו אמר רב יצחק יצרו של אדם מתחדש עליו בכל יום שנאמר רק רע כל היום ואמר ר"ש בן לוי יצרו של אדם מתגבר עליו בכל יום ומבקש המיתו שנאמר צופה רשע לצדיק ומבקש להמיתו ואלמלא הקב"ה עוזרו אין יכול לו שנאמר אלהים לא יעזבנו בידו תנא דבי ר' ישמעאל בני אם פגע בך מנוול זה משכהו לבית המדרש אם אבן הוא נימוח ואם ברזל הוא מתפוצץ שנאמר הלא כה דברי כאש נאם ה' וכפטיש יפוצץ סלע אם אבן הוא נימוח שנאמר הוי כל צמא לכו למים ואומר אבנים שחקו מים:<small><span style="color: gray;">קידושין ל ע"ב</span></small>
<b style="color: gray;">מלבי"ם ביאור המילות</b> צופה. יביט את העתיד לבא כמו ונתנו אותו להם לצופה, לראות אם בא האויב לעיר. וגם הצופה על דרכי איש לראות על ידי הפורעניות המוכן לבא עליו צופה נתתיך לבית ישראל :
<h3>{לג}</h3>
יְ֭הוָה לֹא־יַעַזְבֶ֣נּוּ בְיָד֑וֹ וְלֹ֥א יַ֝רְשִׁיעֶ֗נּוּ בְּהִשָּׁפְטֽוֹ׃
<b style="color: gray;">מצודת דוד</b> בידו . ביד הרשע : בהשפטו . כאשר יהיה הרשע נשפט עם הצדיק בדבר העלילה ששם עליו לא ירשיענו המקום כי יוציא לאור משפטו ויצא זכאי :
<b style="color: gray;">תורה תמימה</b> אמר רבי שמעון בן לקיש יצרו של אדם מתגבר עליו בכל יום ומבקש להמיתו שנאמר צופה רשע לצדיק ומבקש להמיתו ואלמלא הקב"ה שעוזר לו אינו יכול לו שנאמ' ה' לא יעזבנו בידו ולא ירשיענו בהשפטו וכו'.<small><span style="color: gray;">סוכה קב ע"א</span></small>
תניא נמי הכי רבי דוסתאי בר' מתון אומר מותר להתגרות ברשעים בעוה"ז וכו' איני והאמר ר' יצחק אם ראית רשע שהשעה משחקת לו אל תתגרה בו שנאמר יחילו דרכיו בכל עת ולא עוד אלא שזוכה בדין שנאמר מרום משפטיך מנגדו ולא עוד אלא שרואה בצריו שנאמר כל צורריו יפיח בהם לא קשיא הא במילי דידיה הא במילי דשמיא ואיבעית אימא הא והא במילי דשמיא ולא קשיא הא ברשע שהשעה משחקת לו הא ברשע שאין השעה משחקת לו ואב"א הא והא ברשע שהשעה משחקת לו ולא קשיא הא בצדיק גמור הא בצדיק שאינו גמור דאמר רב הונא מאי דכתיב למה תביט בוגדים תחריש בבלע רשע צדיק ממנו וכי רשע בולע צדיק והא כתיב ה' לא יעזבנו בידו וכתיב לא יאונה לצדיק כל און אלא צדיק ממנו בולע צדיק גמור אינו בולע ואב"א שעה משחקת לו שאני:<small><span style="color: gray;">ברכות ז ע"ב</span></small>
<b style="color: gray;">מלבי"ם פירוש המילות</b> ה' לא יעזבנו בידו. ונגד מה שהוא צופה עליו להרשיעו. ה' לא ירשיענו בהשפטו ויגלה צדקתו לעיני כל, וכמ''ש כל כלי יוצר עליך לא יצלח וכל לשון תקום אתך למשפט תרשיעי כמש''ש :
<h3>{לד}</h3>
קַוֵּ֤ה אֶל־יְהוָ֨ה ׀ וּשְׁמֹ֬ר דַּרְכּ֗וֹ וִֽ֭ירוֹמִמְךָ לָרֶ֣שֶׁת אָ֑רֶץ בְּהִכָּרֵ֖ת רְשָׁעִ֣ים תִּרְאֶֽה׃
<b style="color: gray;">מצודת דוד</b> קוה אל ה' . אשר הוא יצילך מיד הרשעים : ושמור דרכו . מבלי לעשות להם כמעשיהם :
<b style="color: gray;">מלבי"ם פירוש המילות</b> קוה. אחר שבאר עניני הבוטח ותועלת הבטחון לשני העולמות. וכי לפעמים לא יצליח הצדיק בעוה''ז כדי להטיבו באחריתו ושלא יושבת מאושר עוה''ב. אומר קוה אל ה', כי הכל הוא לטובתך, ושמור דרכו המתן על דרכו כי יובילך אל ארצות החיים הנצחיים בחיים טובים מאלה. ואם לא ירשת ארץ התחתונה השפלה ירוממך לרשת ארץ אחרת העומדת ברום עולם שהיא ארץ החיים הנצחיים, אשר שם תראה בהכרת רשעים איך תכרת נפשם מקרב עמם בעוה''ב :
<h3>{לה}</h3>
רָ֭אִיתִי רָשָׁ֣ע עָרִ֑יץ וּ֝מִתְעָרֶ֗ה כְּאֶזְרָ֥ח רַעֲנָֽן׃
<b style="color: gray;">רש"י</b> ומתערה . משריש כמו ( ישעיה י''ט ) ערות על יאור , ובלשון משנה יש הרבה אילן שנפשח ומעורה בקליפה : כאזרח רענן . כאחד מאזרחי הארץ הנשרשין וממולאים בנכסים וכן פירש מנחם כאזרח רענן מתלחלח ומתצמח כאשל הנשרש ואזרח מאזרחי בני אדם אנשי שרשים המה ( סא''א ) :
<b style="color: gray;">מצודת דוד</b> רשע עריץ . החזק ברשע : ומתערה . והוא נשרש כאילן הנטוע מזמן רב והוא רטוב ומלוחלח ור''ל שהיה ממולא בכל טוב :
<b style="color: gray;">מצודת ציון</b> עריץ . חזק : ומתערה . נשרש ומעורה וכן ערות על יאור ( ישעיה י''ט ) : אזרח . ענין אילן הנטוע מזמן רב והוא שאול מלשון כגר כאזרח ( ויקרא כ''ד ) אשר יאמר על תושב הארץ : רענן . רטוב כמו והיה עלהו רענן ( ירמיה י''ז ) :
<b style="color: gray;">מלבי"ם פירוש המילות</b> ראיתי. והגם שראיתי שיקרה לפעמים שיש רשע עריץ. והוא מתערה בעוה''ז בבנים ובבנות ובעושר כאזרח רענן שהוא מלא שרשים וענפים וסעיפים, בכ''ז :
<b style="color: gray;">מלבי"ם ביאור המילות</b> ומתערה. נשרש בחוזק כמו ערות על יאור ישעיה (י''ט). אזרח. העץ הנשרש במקום שנטע שם בתחלתו ומזה אזרח הארץ על התושב :
<h3>{לו}</h3>
וַ֭יַּֽעֲבֹר וְהִנֵּ֣ה אֵינֶ֑נּוּ וָֽ֝אֲבַקְשֵׁ֗הוּ וְלֹ֣א נִמְצָֽא׃
<b style="color: gray;">מצודת דוד</b> ויעבור . פתאום עבר מן העולם והנה איננו :
<b style="color: gray;">מלבי"ם פירוש המילות</b> ויעבר בעת שעבר מן העולם, והנה איננו בעוה''ז. ואבקשהו אם ימצא בעולם השני ששם ימצאו העוברים מזה העולם. ולא נמצא שם כי נפשו תאבד מעולם הבא :
<h3>{לז}</h3>
שְׁמָר־תָּ֭ם וּרְאֵ֣ה יָשָׁ֑ר כִּֽי־אַחֲרִ֖ית לְאִ֣ישׁ שָׁלֽוֹם׃
<b style="color: gray;">רש"י</b> שמר תם . הסתכלו בדרכי התמימים ללמוד ממעשיהם : כי אחרית לאיש שלום . אם ראשית אין לו אחרית יש לו , אבל פושעים וחטאים ורשעים אחרית' נכרת' ונשמדו יחדיו :
<b style="color: gray;">מצודת דוד</b> שמר תם . שמר דרך תם וראה דרך ישר ללכת בה כי יש אחרית טוב לאיש המבקש שלום כל אדם להתנהג עם כל בישרות ובתמימות :
<b style="color: gray;">מצודת ציון</b> אחרית . סוף :
<b style="color: gray;">מלבי"ם פירוש המילות</b> שמר תם. לכן היה בתמימות, ואל תשים לב להצלחת הרשעים בעוה''ז, כי יש עולם אחר ששם יבא במשפט על כל נעלם. וראה ישר שם תראה יושר ה' בענין גמול הצדיק והרשע. כי אחרית לאיש שלום. הצדיק יש לו אחרית בעולם הנפשות שהיא אחרית האדם, אבל.
<b style="color: gray;">מלבי"ם ביאור המילות</b> תם. כמו תום. הולך בתום. אחרית. בא לרוב על שכר עוה''ב. עי' מ''ש ירמיה (כ''ט י''א). וכן במ''ש אחרית הימים. על ימי התיקון והישועה העתידה :
<h3>{לח}</h3>
וּֽ֭פֹשְׁעִים נִשְׁמְד֣וּ יַחְדָּ֑ו אַחֲרִ֖ית רְשָׁעִ֣ים נִכְרָֽתָה׃
<b style="color: gray;">מצודת דוד</b> יחדיו . כולם כאחד : אחרית וגו' . סופם לכריתה :
<b style="color: gray;">מלבי"ם פירוש המילות</b> ופושעים נשמדו יחדו, בעת השמדם ישמדו יחד ר''ל הנשמה עם הגוף ביחד. עד שגם אחרית רשעים נכרתה שנכרתה נפשם שהיא אחרית האדם. וא''כ אין שאלה כלל ממה שהצליח הרשע בעוה''ז. כי ה' משלם אל שונאיו להאבידו. וכן אין שאלה על יסורי הצדיקים. כי
<b style="color: gray;">מלבי"ם ביאור המילות</b> נשמדו, נכרתה. השמדת הגוף והכרתת הנפש, עמ''ש ישעיה (י' ז') :
<h3>{לט}</h3>
וּתְשׁוּעַ֣ת צַ֭דִּיקִים מֵיְהוָ֑ה מָֽ֝עוּזָּ֗ם בְּעֵ֣ת צָרָֽה׃
<b style="color: gray;">מצודת דוד</b> ותשועת . אבל תשועת צדיקים היא מה' והוא מעוזם בעת צרה והוא דבר המתקיים :
<b style="color: gray;">מלבי"ם פירוש המילות</b> תשועת צדיקים הוא מה', שיושעו תשועת עולמים בעולם הנצחי לפני ה', ובכ''ז גם בעולם הזה לא יעזבם מכל וכל כי הוא מעוזם בעת צרה להצילם מצרת הזמן :
<h3>{מ}</h3>
וַֽיַּעְזְרֵ֥ם יְהוָ֗ה וַֽיְפַ֫לְּטֵ֥ם יְפַלְּטֵ֣ם מֵ֭רְשָׁעִים וְיוֹשִׁיעֵ֑ם כִּי־חָ֥סוּ בֽוֹ׃
<b style="color: gray;">מצודת דוד</b> כי חסו בו . ודרך ה' להושיע את החוסים בו :
<b style="color: gray;">מצודת ציון</b> ויפלטם . ויצילם :
<b style="color: gray;">מלבי"ם פירוש המילות</b> ויעזרם ה' ויפלטם מרעת הזמן, וגם יפלטם מרשעים ויושיעם שלא יוכלו להרע להם, וזה מפני שחסו בו :
<h2>תהילים פרק-לח</h2>
<h3>{א}</h3>
מִזְמ֖וֹר לְדָוִ֣ד לְהַזְכִּֽיר׃
<b style="color: gray;">רש"י</b> מזמור לדוד להזכיר . לאומרו בשעת צרה להזכיר צרתם של ישראל לפני הקב''ה וכנגד כל ישראל אמרו :
<b style="color: gray;">מצודת דוד</b> להזכיר . המזמור הזה נעשה להזכיר את המדוכא ביסורין להתפלל לה' כדברים האלה :
<b style="color: gray;">מלבי"ם פירוש המילות</b> מזמור, זמר זה הוסד בחלותו מחלה אנושה ויחי מחליו, וזה היה אחר מעשה דבת שבע שתלה החולי בחטאיו, וגם אויביו ששו אז על רעתו, וחשבו עליו מחשבות, ועז''א להזכיר שיזכר חטאיו ויהיו לנגדו תמיד :
<h3>{ב}</h3>
יְֽהוָ֗ה אַל־בְּקֶצְפְּךָ֥ תוֹכִיחֵ֑נִי וּֽבַחֲמָתְךָ֥ תְיַסְּרֵֽנִי׃
<b style="color: gray;">מצודת דוד</b> ובחמתך . מלת אל משמשת בשתים כאלו אמר אל בחמתך תיסרני :
<b style="color: gray;">מצודת ציון</b> תוכיחני . תיסרני . ענין פורעניות ועונש :
<b style="color: gray;">מלבי"ם פירוש המילות</b> ה', כבר אמר למעלה (סי' ו') אל באפך תוכיחני ואל בחמתך תיסרני, ובארתי שם שיש הבדל בין אף (וכן קצף) ובין חמה, שהאף והקצף הם בגלוי, והחמה היא הנטורה בלב, ויש הבדל בין מיסר ובין מוכיח, שהמוכיח הוא להשיבו מחטאו בעתיד, וזה לא יהיה בחמה, כי האויב לא יוכיח, אבל לפעמים תהיה באף גלוי שיכהו במכות, ובקש שלא תהיה התוכחה באף רק בדברים רכים וטוב טעם ודעת, והמיסר הוא ביסורים על חטא העבר, וזה תמיד באף גלוי, אבל בקש שלא תהיה בחמה פנימית, אבל פה לא כפל מלת ואל, וכיון לדבר אחר, כי ראה שתוכחת ה' מה שיעוררהו לשוב בתשובה ולתקן דרכו הוא בקצף, כי מצא לבו מלא יאוש וגברה מאוד תוגת נפשו הפנימית כאלו עליו אבד כלח, עד שהתוכחה הפנימית על עונותיו היתה בקצף גדול, ועם זה נלוו אליו היסורים החצונים של גופו והיו בחמה, כי היו באכזריות חמה ושטף אף, ובקש מה' שלא יבואו אליו שתי אלה יחד, שמוכיחהו בקצף בנפשו הפנימית ועם זה בחמתך תיסרני ביסורי הגוף הקשים ג''כ, כי ראוי שע''י התוכחה הפנימית וגודל החרטה ומצוקת הלב אשר מצא יסולקו מעליו היסורים החיצונים, או בהפך שע''י גודל היסורים ימצא נוחם בלב לידע כי בזה ימורקו עונותיו, לא שיהיה מיוסר במכות אכזריות וגם מלא יאוש בלב, ומתחיל לבאר זה.
<b style="color: gray;">מלבי"ם ביאור המילות</b> בקצפך, בחמתך. התבאר (למעלה ו'), תוכיחני, תיסרני. (שם ו') :
<h3>{ג}</h3>
כִּֽי־חִ֭צֶּיךָ נִ֣חֲתוּ בִ֑י וַתִּנְחַ֖ת עָלַ֣י יָדֶֽךָ׃
<b style="color: gray;">רש"י</b> נחתו . נזרקו ל' נחת נופל בנטיית קשת ולפי שעל ידי דריכת הקשת נזרקים החצים כתיב נחתו בי וכן ( שמות ט''ו ) אריק חרבי היה לו לכתוב אריק תערי אלא לפי שכשמוציאין חרב מתערה התער ריק ממנה לכך תולה הריקות בחרב וכן ( לעיל י''ח ) ונחתה קשת נחושה ואין הנו''ן שורש בתיבה שאם היתה שורש היה לו לומ' ננחתו בי אבל נו''ן של נחתו וכן של ותנחת אינ' שורש ונופל' לפרקים כמו ונו''ן של נגף , נשך , נדר , נקם , כשמתפעל יאמר ניגף נישך נידר ניקם כמו ננגף ננשך ננדר ננקם שהדגש בא בתיבה במקום נו''ן , וכן עלה נדף ( ויקרא כ''ז ) , עיני נגרה ( איכה ג' ) כמו ננדף ננגרה כן יאמר נחתו כמו ננחתו וכן ונחתה קשת נחושה ( ש''ב כ''ה ) כמו וננחתה שדרך החי''ת להתנהג כמנהג דגשות ברוב מקומות כגון כחש לו וממשקל דגוש כמו דבר מגזרת וידבר כך כחש מגזרת ותכחש שרה ( בראשית י''ח ) ולא יאמר כיחש כאשר יאמר מן המברך ברך ולא יאמר בירך כאשר יאמר דיבר לפי שאין דגשות ניכר ברי''ש אבל בחי''ת ניכר דגשות וכן ( דברים ל''ב ) שיחת כמו כיפר דיבר אף כאן יאמר נחתו כמו נגשו נתנו מגזר' נחת נתן נגש והנו''ן יסוד נופל לכנס דגש במקומה כשהיא מתפעל וכן ( ש''א ב' ) קשת גבורי' חתים מגזרת נחת וחתת כאשר יאמר מן נסב סבב מן נשם שמם ונשמו דרכיהם ( ויקרא כ''ו ) ושממו עליה ( שם ) וכן בלל נבל כי שם בלל ה' ונבלה שם שפתם ( בראשית י''א ) כן יאמר נחת וחתת בלשון פעל . ותנחת עלי ידך . פירש לחציך נחתו בי וכן פתרונו מה דרך בקשת לירות החצים יד שלך היא נחתה בקשת להפיל עלי חצים ותנחת לשון ותרד ובזה הנו''ן שורש בתבה וכן ( לעיל י''ח ) ונחתה קשת נחושה אין הנו''ן שורש בתיבה ( סא''א ) :
<b style="color: gray;">מצודת דוד</b> נחתו בי . כבר ירדו בי חצי היסורים וכבר ירדה עלי מכת ידך ודי בזה :
<b style="color: gray;">מצודת ציון</b> נחתו . ותנחת . ענין ירידה כמו מי יחת עלינו ( שם כ''א ) :
<b style="color: gray;">מלבי"ם פירוש המילות</b> כי, באפך תוכיחני כי חציך נחתו בי שהם החצים היורדים במעמקי נפשו מהיאוש והדאגה, וגם בחמתך תיסרני כי תנחת עלי ידך, שהוא המכות של הגוף שיד ה' מכה על גופו במכות גלוים, ומצייר מכות הנפש ע''י חצים כי היא פנימית וא''א להכותה ע''י מכת יד רק ע''י חץ שפולח פנימה, ומכת הגוף מצייר שמכה ביד ובאגרוף :
<b style="color: gray;">מלבי"ם ביאור המילות</b> נחתו. ירדו, כמו יחד על עפר נחת (איוב י''ז), ובנינו נפעל, ומפני הח' לא בא הדגש לסי' הבנין, וכן ותנחת, ותרד :
<h3>{ד}</h3>
אֵין־מְתֹ֣ם בִּ֭בְשָׂרִי מִפְּנֵ֣י זַעְמֶ֑ךָ אֵין־שָׁל֥וֹם בַּ֝עֲצָמַ֗י מִפְּנֵ֥י חַטָּאתִֽי׃
<b style="color: gray;">רש"י</b> מתם . תמימות אינטרי''ן בלע''ז :
<b style="color: gray;">מצודת דוד</b> אין מתום . אין מקום תם ושלם בבשרי מהיסורים הבאים עלי מפני כעסך : מפני חטאתי . מהיסורים הבאים מפני חטאתי :
<b style="color: gray;">מלבי"ם פירוש המילות</b> אין, מבאר שני אלה, נגד מ''ש ותנחת עלי ידך אמר שעי''כ אין מתום בבשרי מפני זעמך, שהכה כל הבשר החיצוני, ונגד מ''ש כי חציך נחתו בי מפרש אין שלום בעצמי מפני חטאתי, שעצמי הפנימיות מלא יגון ויאוש מפני החטא :
<b style="color: gray;">מלבי"ם ביאור המילות</b> מתום. צורה אנושית (ישעיה א') :
<h3>{ה}</h3>
כִּ֣י עֲ֭וֹנֹתַי עָבְר֣וּ רֹאשִׁ֑י כְּמַשָּׂ֥א כָ֝בֵ֗ד יִכְבְּד֥וּ מִמֶּֽנִּי׃
<b style="color: gray;">רש"י</b> יכבדו . כבדים :
<b style="color: gray;">מצודת דוד</b> עברו ראשי . המשיל מרבית העון כאלו בא במים עמוקים ועוברים את הראש ממעל : כמשא כבד . כמו שא''א לשאת משא כבד כן כבדו עונותי עד שהמה כבדים מערך הכח אשר בי ולא אוכל לשאתם והוא מלשון מליצה :
<b style="color: gray;">מלבי"ם פירוש המילות</b> כי, מפרש נגד מ''ש שאין שלום בפנימותו מפני חטאותיו, מבאר כי עונותי אשר עברו על ראשי יכבדו ממני כמשא כבד, (העון הוא עוות המחשבה והוא המזיד וע''כ מיחסם אל הראש ששם מקום המחשבה ושם עוברים עונותיו המחשביים) והם כמשא כבד עליו מרוב החרטה והעצב עליהם, ונגד מ''ש אין מתום בבשרי מפני זעמך מפרש, כי.
<b style="color: gray;">מלבי"ם ביאור המילות</b> חטאתי, עונתי. מבואר בכ''מ שהעון הוא הנעשה בעוות המחשבה, ועז''א עברו ראשי :
<h3>{ו}</h3>
הִבְאִ֣ישׁוּ נָ֭מַקּוּ חַבּוּרֹתָ֑י מִ֝פְּנֵ֗י אִוַּלְתִּֽי׃
<b style="color: gray;">מצודת דוד</b> הבאישו וגו' . ר''ל בעבור כי נמקו החבורות והוציאו הדם והליחה לזה הבאישו את בשרי : אולתי . ר''ל עונותי כי אין אדם עובר עבירה אא''כ נכנס בו רוח שטות :
<b style="color: gray;">מצודת ציון</b> נמקו . ענין המסה : חבורותי . מל' חבורה והוא מכה שנצרר הדם תחתיה : אולתי . מלשון אויל ושוטה :
<b style="color: gray;">מלבי"ם פירוש המילות</b> הבאישו ונמקו חבורותי וזה מפני אולתי, ואחר שאני נגוע בשני חלקי בגוף ובנפש, עי''כ.
<b style="color: gray;">מלבי"ם ביאור המילות</b> חבורתי. היא מכה שנצרר הדם (עיין ישעיה א') וברבות הימים נמק העור ונבאש. והבאישו. פעל עומד :
<h3>{ז}</h3>
נַעֲוֵ֣יתִי שַׁחֹ֣תִי עַד־מְאֹ֑ד כָּל־הַ֝יּ֗וֹם קֹדֵ֥ר הִלָּֽכְתִּי׃
<b style="color: gray;">רש"י</b> נעויתי . ל' אחזתו עוית , אישטורדיש''ון בלע''ז :
<b style="color: gray;">מצודת דוד</b> נעויתי . נתעקם גופי ואלך שחוח : קודר הלכתי . ואלך בחשכת הצרות :
<b style="color: gray;">מצודת ציון</b> נעויתי . ענין עקום כמו והתעותו אנשי החיל ( קהלת י''ב ) : שחותי . מלשון שחיה וכפיפה : קודר . ענין שחרות :
<b style="color: gray;">מלבי"ם פירוש המילות</b> נעויתי, ר''ל שבטלו סדרי נפשו הפנימים כאלו הוא מלא רוח עועים וטירוף הדעת שהוא שוממות הנפש, וגם שחותי בגופי ע''י המכות, ולא מעט רק עד מאד בהפלגה רבה, עד שכל היום קודר הלכתי, כי הנגוע בגופו ויש לו שלום ברוחו הפנימי יתחזק ע''י רוחו ותקוה פנימית כמ''ש רוח איש יכלכל מחלהו, והמעונה בנפשו ורוחו וגופו שלם ג''כ יסבול מצוקות רוחו, אבל אנכי.
<b style="color: gray;">מלבי"ם ביאור המילות</b> נעויתי. עי' ישעיה (כ''א ג') :
<h3>{ח}</h3>
כִּֽי־כְ֭סָלַי מָלְא֣וּ נִקְלֶ֑ה וְאֵ֥ין מְ֝תֹ֗ם בִּבְשָׂרִֽי׃
<b style="color: gray;">רש"י</b> כסלי מלאו נקלה . במחשבתי אני קל בעיני עצמי :
<b style="color: gray;">מצודת דוד</b> מלאו נקלה . המה מלאים שריפת אש החלי ואין מקום שלם בבשרי :
<b style="color: gray;">מצודת ציון</b> כסלי . הוא חלק השדרה הסמוך להכליות וכן אשר על הכסלים ( ויקרא ג' ) : נקלה . ענין מוקד ושריפה כמו קלוי באש ( שם ב' ) :
<b style="color: gray;">מלבי"ם פירוש המילות</b> כסלי ומחשבותי מלאו נקלה, שהוא הקלון הפנימי הממלא מחשבותיו ורוחו, וגם אין מתום בבשרי החיצוני, עד שאני מוכה בין בבשר בין ברוח :
<b style="color: gray;">מלבי"ם ביאור המילות</b> כסלי. מחשבות של תקוה, כי הכסלים משתתפים עם הכליות היועצות, וכן פירשתי מ''ש ויעש פימה עלי כסל (איוב ט''ו), כי ה' יהיה בכסלך (משלי ג'). ונקלה. מחשבה נקלה ובזויה :
<h3>{ט}</h3>
נְפוּג֣וֹתִי וְנִדְכֵּ֣יתִי עַד־מְאֹ֑ד שָׁ֝אַ֗גְתִּי מִֽנַּהֲמַ֥ת לִבִּֽי׃
<b style="color: gray;">רש"י</b> נפוגותי . נחלפתי ל' ויפג לבו ( בראשית מ''ה ) , מאין הפוגות ( איכה ב' ) :
<b style="color: gray;">מצודת דוד</b> נפוגותי ונדכיתי . אחזתני חלשות ודכאות רוח מנהמת הלב לא מהשפה ולחוץ :
<b style="color: gray;">מצודת ציון</b> נפוגותי . ענין רפיון וחלשות כמו ויפג לבו ( בראשית מ''ה ) :
<b style="color: gray;">מלבי"ם פירוש המילות</b> נפוגתי מצייר א''ע כאלו הגיע עד שערי מות והוא גוסס ונפשו מוכנת לצאת, ודרך החי שברגע צאת נפשו אז יתאספו כל הכחות הגויה אל הלב שהוא המת באחרונה, ואז הלב מוקף מכל אנשי החיל וכחות הגויה, ודומה כנר אשר יתלהב שנית טרם ידעך, כן יתאמצו כל הכחות אז ויקיפו סחרחר סביב הלב שהוא מלך הגויה, ואז ינהום הלב הנהימה המרה האחרונה, ואז יעברו לפניו כבני מרון כל עניני חייו העבר עם העתיד, בהיותו עומד עתה בגבול האחרון שבין החיים החדשים העתידים אשר יכין א''ע אליהם ובין החיים העוברים אשר יסע מהם, וילך מחיים אל חיים מעולם אל עולם, והוא הציור המבהיל שיצייר המשורר פה, אומר הנה נפוגותי ונדכתי, שנפוגו הכחות הפנימיות, ונדכאו איברי הגוף החיצונים, עד מאד, ואז שאגתי מנהמת לבי, היא הנהימה האחרונה שינהום הלב בעת סר מר המות, ובכ''ז תפס לשון שאגתי שהשאגה מובדל מן הנהימה שהוא מורה על שאגה של שמחה, כאלו ברגע זו התחדש לו איזה תקוה וייחול, והחל לסדר תפלתו ברגע הנוראה הלזו האחרונה :
<b style="color: gray;">מלבי"ם ביאור המילות</b> נפוגותי. רפיון הלב, כמו ויפג לבו : שאגתי, מנהמת. כבר בארתי (ישעיה ה') שנהימה אצל הארי הוא מחמת צער בשאין לו טרף, ושאגה היא מחמת שמחה בשיש לו טרף :
<h3>{י}</h3>
אֲ‍ֽדֹנָי נֶגְדְּךָ֥ כָל־תַּאֲוָתִ֑י וְ֝אַנְחָתִ֗י מִמְּךָ֥ לֹא־נִסְתָּֽרָה׃
<b style="color: gray;">רש"י</b> כל תאותי . אתה יודע צרכי :
<b style="color: gray;">מצודת דוד</b> נגדך כל תאותי . הרפואה והשקטה שאני מתאוה הלא המה נגדך ובידך לעשותם . ואנחתי . ומה ואני שואג שאני מתאנח להתחרט על עונותי לא נסתרה ממך ומהראוי א''כ למלאות תאותי :
<b style="color: gray;">מלבי"ם פירוש המילות</b> ה' נגדך כל תאותי. כי ברגע זו יעבור הלב כל תאותיו על העתיד, וכן אנחתי שאתאנח על העבר ממך לא נסתרה, ור''ל הגם שאיני יכול לדבר הלוא הם נגדך ואתה יודע מחשבות :
<h3>{יא}</h3>
לִבִּ֣י סְ֭חַרְחַר עֲזָבַ֣נִי כֹחִ֑י וְֽאוֹר־עֵינַ֥י גַּם־הֵ֝֗ם אֵ֣ין אִתִּֽי׃
<b style="color: gray;">רש"י</b> סחרחר . מוקף יגון וזהו מתיבות הכפולות כמו ( ויקרא י''ג ) ירקרק אדמדמם סגלגל חמרמרו ( איכה א' ) :
<b style="color: gray;">מצודת דוד</b> לבי סחרחר . לבי מסובב ביגון ואנחה וכוחי עזב אותי והלך ממני : אין אתי . לא נשארה בהם :
<b style="color: gray;">מצודת ציון</b> סחרחר . ענין סבוב כמו סחרו אל ארץ ( ירמיה י''ד ) :
<b style="color: gray;">תורה תמימה</b> שלשה דברים מכחישים כחו של אדם ואלו הן פחד דרך ועון פחד דכתיב לבי סחרחר עזבני כחי דרך דכתיב ענה בדרך כחי עון דכתיב כשל בעוני כחי:<small><span style="color: gray;">גיטין ע ע"א</span></small>
<b style="color: gray;">מלבי"ם פירוש המילות</b> לבי סחרחר. לבי מוקף עתה סחור סחור מכל כחות הגויה שנאספו סביב לו בעת הגויעה, עד שעזבני כחי, כי כל כחותי נפרדו מאתי ונאספו אל הלב לגוע שמה, ואור עיני שהוא הקשר שבו האדם מקושר עם העולם המוחש שחוצה לו, גם הם אין אתי :
<b style="color: gray;">מלבי"ם ביאור המילות</b> סחרחר. סביב סביב תרגומו סחור סחור : גם הם. כמו קשת גבורים חתים (ש''א ב') :
<h3>{יב}</h3>
אֹֽהֲבַ֨י ׀ וְרֵעַ֗י מִנֶּ֣גֶד נִגְעִ֣י יַעֲמֹ֑דוּ וּ֝קְרוֹבַ֗י מֵרָחֹ֥ק עָמָֽדוּ׃
<b style="color: gray;">רש"י</b> מנגד נגעי יעמדו . אותם נראין לי כאוהבים בשעת הנאתן וכשרואין שהנגע בא עלי אין עומדין לי בשעת דחקי אלא מנגדי יעמודו ואינם עוזרים לי : וקרובי . שמראים לי עצמם קרובים :
<b style="color: gray;">מצודת דוד</b> מנגד נגעי . כשאני בנגעי וצערי יעמדו מנגד ולא קרבו אלי לעזרה :
<b style="color: gray;">מלבי"ם פירוש המילות</b> אהבי ורעי מנגד נגעי יעמדו. כמו שהוא אצל הגוסס שאוהביו כבר התרחקו ממנו והתיאשו מרפואתו. וקרובי, ר''ל אותם שהם מרחוק עמדו תמיד, הם הם עתה קרובי, עומדים בקרוב לי, כי כבר מניחים את כל אדם לקרב אלי, כמו שהוא אצל המת שקרבים אליו אויבים ואוהבים גדולים וקטנים :
<b style="color: gray;">מלבי"ם ביאור המילות</b> יעמדו, עמדו. עתיד עם עבר, ובפירושי תקנתיו :
<h3>{יג}</h3>
וַיְנַקְשׁ֤וּ ׀ מְבַקְשֵׁ֬י נַפְשִׁ֗י וְדֹרְשֵׁ֣י רָ֭עָתִי דִּבְּר֣וּ הַוּ֑וֹת וּ֝מִרְמ֗וֹת כָּל־הַיּ֥וֹם יֶהְגּֽוּ׃
<b style="color: gray;">רש"י</b> וינקשו מבקשי . מוקשים לי : יהגו . יחשבו :
<b style="color: gray;">מצודת דוד</b> וינקשו . טמנו עלי מוקש : ידברו הוות . ידברו לי דברי שברון רוח :
<b style="color: gray;">מלבי"ם פירוש המילות</b> וינקשו מבקשי נפשי, אלה המבקשים את נפשו שימות שעומדים עתה אצל מטתו ויראים פן יחיה עוד מחליו רצו לנקשו ע''י סם המות וכדומה לקרב מיתתו, (וכמ''ש לקמן מ''א ט' דבר בליעל יצוק בו), ודורשי רעתי להוציא עליו דבה רעה, הם דברו הוות לספר עליו שהוא רשע וחוטא, ומרמות כל היום יהגו לחזק דבריהם בעיני ההמון ע''י מרמה ושקרים :
<b style="color: gray;">מלבי"ם ביאור המילות</b> וינקשו. הכינו מוקש. ומבקשי נפשי, הם המבקשים להמיתו, מה שאין כן דורשי רעתי הוא רק בלב (כנ''ל ל''ה) :
<h3>{יד}</h3>
וַאֲנִ֣י כְ֭חֵרֵשׁ לֹ֣א אֶשְׁמָ֑ע וּ֝כְאִלֵּ֗ם לֹ֣א יִפְתַּח־פִּֽיו׃
<b style="color: gray;">רש"י</b> ואני כחרש . ישראל שומעים חרפתם מן המחרפי' ואינם משיבים ולמה כי לך הוחלתי שתגאלני ותושיעני מהם :
<b style="color: gray;">מצודת דוד</b> ואני כחרש . עושה את עצמי כחרש כאלו לא אשמע :
<b style="color: gray;">תורה תמימה</b> תנינא להא דתנו רבנן המדבר ואינו שומע זהו חרש שומע ואינו מדבר זהו אלם זה וזה הרי הן כפקחין לכל דבריהם וממאי דמדבר ואינו שומע זהו חרש שומע ואינו מדבר זהו אלם דכתיב ואני כחרש לא אשמע וכאלם לא יפתח פיו וכו'.<small><span style="color: gray;">חגיגה ב ע"ב</span></small>
אמר ליה רבי זירא אלם קאמרת שאני אלם דתניא מדבר ואינו שומע זהו חרש שומע ואינו מדבר זהו אלם וזה וזה הרי הן כפקחין לכל דבריהם וממאי דמדבר ואינו שומע זהו חרש שומע ואינו מדבר זהו אלם דכתיב ואני כחרש לא אשמע וכאלם לא יפתח פיו וכו'. <small><span style="color: gray;">גיטין עא ע"א</span></small>
<b style="color: gray;">מלבי"ם פירוש המילות</b> ואני, הוא מאמר מקביל, נגד מה שדברו להמיתו כמ''ש וינקשו מבקשי נפשי, שדברו זה בפניו וחשבו שאינו שומע, ואני כחרש לא אשמע, ונגד מ''ש ודורשי רעתי דברו הוות אני כאלם לא יפתח פיו להשיב על דבתם ולברר צדקי :
<h3>{טו}</h3>
וָאֱהִ֗י כְּ֭אִישׁ אֲשֶׁ֣ר לֹא־שֹׁמֵ֑עַ וְאֵ֥ין בְּ֝פִ֗יו תּוֹכָחֽוֹת׃
<b style="color: gray;">מצודת דוד</b> לא שומע . לא מבין דבריהם : תוכחות . טענות להתווכח עמהם :
<b style="color: gray;">מלבי"ם פירוש המילות</b> ואהי, ובאמת לא הייתי כחרש כי שמעתי הכל, רק עשיתי א''ע כאיש אשר לא שומע, וכן עמ''ש וכאלם לא יפתח פיו, אמר שלא הייתי אלם, ויכלתי לדבר, רק עשיתי א''ע כאיש אשר אין בפיו תוכחות, ומפרש הטעם שעשיתי את עצמי כאיש אשר לא שומע ולא יראתי מן המוקש שרוצים להמיתני :
<b style="color: gray;">מלבי"ם ביאור המילות</b> תוכחות. טענות להתוכח :
<h3>{טז}</h3>
כִּֽי־לְךָ֣ יְהוָ֣ה הוֹחָ֑לְתִּי אַתָּ֥ה תַ֝עֲנֶ֗ה אֲדֹנָ֥י אֱלֹהָֽי׃
<b style="color: gray;">מצודת דוד</b> כי לך וגו' . כי המתנתי עליך אשר אתה תענה להם בעבורי ר''ל תעשה עמדי אות לטובה ותחשב לתשובה נצחת :
<b style="color: gray;">מצודת ציון</b> הוחלתי . ענין המתנה כמו והוחלתי לדבריכם ( איוב ל''ב ) :
<b style="color: gray;">מלבי"ם פירוש המילות</b> כי לך ה' הוחלתי, שתצילני מידם, והטעם שעשיתי א''ע כאיש אשר אין בפיו תוכחות להשיב על דבתם, כי אמרתי אתה תענה ה' אלהי :
<h3>{יז}</h3>
כִּֽי־אָ֭מַרְתִּי פֶּן־יִשְׂמְחוּ־לִ֑י בְּמ֥וֹט רַ֝גְלִ֗י עָלַ֥י הִגְדִּֽילוּ׃
<b style="color: gray;">רש"י</b> כי אמרתי פן ישמחו לי . לכך אנו שותקים כי אומרים אנו בלבנו אם נשיבם עזות שמ' יראו במפלתנו וישמחו לנו במוט רגלינו ויגדילו עלינו לומר הלא הייתם מתפארים בתשועתכם :
<b style="color: gray;">מצודת דוד</b> כי אמרתי . ר''ל הנה לא חפצתי אני להשיב מה להם כי אמרתי פן תתגבר עלי העונש וישמחו עוד יותר כי בעת מטה רגלי לבד הגדילו עצמם להתגאות עלי ומה אם אהיה נלקה בכל גופי :
<b style="color: gray;">מצודת ציון</b> במוט . ענין המעדה ונטייה לפול כמו לעת תמוט רגלם ( דברים ל''ב ) : הגדילו . מלשון גדול :
<b style="color: gray;">מלבי"ם פירוש המילות</b> (יז-יח) כי אמרתי, זה מוסב עמ''ש בפסוק כ''ב אל תעזבני ה' כי ראוי שלא יעזבנו כי אמרתי שאם תעזבני פן ישמחו לי, כי במוט רגלי עלי הגדילו כי אני לצלע נכון שפעם אחד מט רגלי קצת, והם הגדילו את הדבר לאמר שע''י המטת הרגל נעשיתי בעל מום ואני נכון לצלוע תמיד על ירכי, ושיהיה תמיד מכאובי נגדי עי''ז, מזה מבואר איך הם מקוים למפלתי ואיך ישמחו עתה בשאני חולה באמת :
<b style="color: gray;">מלבי"ם ביאור המילות</b> הגדילו. את הדבר, שאמרו שעל ידי מוטת רגלי אהיה צולח ופסח :
<h3>{יח}</h3>
כִּֽי־אֲ֭נִי לְצֶ֣לַע נָכ֑וֹן וּמַכְאוֹבִ֖י נֶגְדִּ֣י תָמִֽיד׃
<b style="color: gray;">רש"י</b> כי אני לצלע נכון . לכך אנו דואגים פן ישמחו לנו לפי שמלומדים אנו במכות ומוכנים ומזומנים לשבר תמיד : ומכאובי נגדי . מזומן הוא לבא עלי תמיד :
<b style="color: gray;">מצודת דוד</b> לצלע נכון . אני מוכן ורגיל להיות צולע מחולשת הגוף והדברים המכאיבים אותי המה מזומנים תמיד נגדי לבוא עלי :
<b style="color: gray;">מצודת ציון</b> לצלע . ענין חגר הצולע על ירכו : נכון . מל' הכנה :
<b style="color: gray;">תורה תמימה</b> דרש רבא מאי דכתיב כי אני לצלע נכון ומכאובי נגדי תמיד ראויה היתה בת שבע בת אליעם לדוד מששת ימי בראשית אלא שבאה אליו במכאוב וכן תנא דבי רבי ישמעאל ראויה היתה לדוד בת שבע בת אליעם אלא שאכלה פגה וכו'.<small><span style="color: gray;">סנהדרין קז ע"א</span></small>
<h3>{יט}</h3>
כִּֽי־עֲוֹנִ֥י אַגִּ֑יד אֶ֝דְאַ֗ג מֵֽחַטָּאתִֽי׃
<b style="color: gray;">רש"י</b> כי עוני אגיד . לבי מגיד לי את עוני ולפיכך אני דואג וירא מחטאתי שלא יגרום לי צלע ומכאוב :
<b style="color: gray;">מצודת דוד</b> כי עוני אגיד . אני בעצמי אגיד עוני כי יודע אני בעצמי שחטאתי ולזה אדאג פן יבוא העונש וישמחו עלי :
<b style="color: gray;">מלבי"ם פירוש המילות</b> כי אחר שבאר איכות משטמתם, באר סבת משטמתם, כי הנשטם מפני סבה ידוע יוכל להסיר המשטמה בהסיר הסבה, למשל הנשטם מרשע מפני שהוא רודף טוב, תחדל המשטמה אם יסתיר מעשהו שלא יראהו עושה טוב, והנשטם מצדיקים מפני שעושה רע, תחדל המשטמה אם ייטיב מעשהו, אבל פה הן אנכי עוני אגיד, אני עצמי מפרסם עוני ומפרסם שאדאג מחטאתי ובכ''ז. (כ-כא) ואויבי ישטנוני תחת רדפי טוב, שהגם שאני מפרסם שאני חוטא תהיה סבת ההשטמה תחת רדפי טוב, ולא יאמינו מה שאני מפרסם שאני איני רודף טוב, רק בעל עון וחוטא, ושנאתם גדלה מאד עד כי חיים עצמו שעצמו באיבתם עד החיים, ולא יוסר המשטמה ע''י שעוני אגיד כי הם שונאי שקר, ומחפשים עלילות עלי בשקר ולכן אבקש. (כב-כג) אל תעזבני להפרד ממני בהחלט, ואף גם אל תרחק ממני, ואף חושה לעזרתי היא מהירת ההליכה לעזרתי :
<b style="color: gray;">מלבי"ם ביאור המילות</b> עוני, מחטאתי. מוסיף שהוא דואג גם מן חטאת שוגג וכ''ש מן המזיד :
<h3>{כ}</h3>
וְֽ֭אֹיְבַי חַיִּ֣ים עָצֵ֑מוּ וְרַבּ֖וּ שֹׂנְאַ֣י שָֽׁקֶר׃
<b style="color: gray;">רש"י</b> חיים עצמו . מעצימים חיים בשלום ובטובה : ורבו . והגדילו שנאי על דברי שקר :
<b style="color: gray;">מצודת דוד</b> ואויבי . אבל אויבי ימי חייהם רבו וגדלו :
<b style="color: gray;">מצודת ציון</b> עצמו . ענין רבוי כמו עצמו לי אלמנותיו ( ירמיה ט''ו ) : ורבו . גדלו :
<b style="color: gray;">מלבי"ם ביאור המילות</b> ואויבי חיים. הם רודפים עד לחייו, וכבר בארתי (למעלה י''ח) שהשונא אינו דורש רעה כמו האויב רק ישנאהו עבור מעשיו, עז''א שהם שונאי בשקר כי מעשי אינם כדעתם :
<h3>{כא}</h3>
וּמְשַׁלְּמֵ֣י רָ֭עָה תַּ֣חַת טוֹבָ֑ה יִ֝שְׂטְנ֗וּנִי תַּ֣חַת (רדופי־)[רָֽדְפִי־]טֽוֹב׃
<b style="color: gray;">רש"י</b> תחת רדפי טוב . בשביל שאנחנו דבקי' בהקב''ה ובמצותיו :
<b style="color: gray;">מצודת דוד</b> ומשלמי וגו' . גם הם ימי חייהם רבו וגדלו : תחת . במקום שאני רודף וזריז להיטיב עמהם :
<b style="color: gray;">מצודת ציון</b> ישטנוני . מל' שטנה ונטירת איבה כמו וישטום עשו ( בראשית כו ) :
<h3>{כב}</h3>
אַל־תַּֽעַזְבֵ֥נִי יְהוָ֑ה אֱ֝לֹהַ֗י אַל־תִּרְחַ֥ק מִמֶּֽנִּי׃
<b style="color: gray;">מצודת דוד</b> אל תעזבני . הואיל ולא אוכל בעצמי להשיב מה להם לכן אל תעזבני אתה ותחשב לתשובה על לעגם :
<h3>{כג}</h3>
ח֥וּשָׁה לְעֶזְרָתִ֑י אֲ֝דֹנָ֗י תְּשׁוּעָתִֽי׃
<b style="color: gray;">מצודת דוד</b> חושה . מהר לעזור לי כי אתה מעולם לי לישועה ואין על מי להמתין לי להיות לעזרה :
<h2>תהילים פרק-לט</h2>
<h3>{א}</h3>
לַמְנַצֵּ֥חַ (לידיתון) [לִֽידוּת֗וּן] מִזְמ֥וֹר לְדָוִֽד׃
<b style="color: gray;">רש"י</b> לידותון . שם אדם אחד מן המשוררים וגם כלי שיר היה שם ששמו ידותון ומדרש אגדה על הדתות ועל הדינין והגזרות של צרה הנגזרת על ישראל :
<b style="color: gray;">מצודת ציון</b> לידותון . שם כלי נגון :
<b style="color: gray;">מלבי"ם פירוש המילות</b> למנצח, במזמור הזה ידבר נכבדות על סוד הנפש וענינה ועל מציאותה בזה הגוף הנגוף :
<h3>{ב}</h3>
אָמַ֗רְתִּי אֶֽשְׁמְרָ֣ה דְרָכַי֮ מֵחֲט֪וֹא בִלְשׁ֫וֹנִ֥י אֶשְׁמְרָ֥ה לְפִ֥י מַחְס֑וֹם בְּעֹ֖ד רָשָׁ֣ע לְנֶגְדִּֽי׃
<b style="color: gray;">רש"י</b> אמרתי אשמרה דרכי וגו' . אנחנו היה בלבנו לשמור את עצמנו על כל הצרות הבאות עלינו שלא נהרהר ונדבר קשה אחר מדת הדין אע''פ שהרשעים לנגדנו המצירי' לנו : מחסום . כמו לא תחסום שור ( דברים כ''ה ) אמושלמנ''ט בלע''ז ונאלמו דומיה ימים רבים וגם החשינו מטוב אפילו מדברי תורה מפני יראתם ומתוך כך כאבנו נעכר ונבהל וכששתקנו חם לבנו בקרבנו ובהגיון לבנו בוער בנו כמו אש והוא גורם לנו שאנו מדברי' בלשוננו ( בלחש סא''א ) לפניך וזו היא שאנו מדברים הודיענו ה' קצינו עד מתי נהיה בצרה ונדע מתי נהיה אנחנו חדלים ממנה :
<b style="color: gray;">מצודת דוד</b> אמרתי . חשבתי בלבי אשמרה מנהגי מלחטוא בלשוני לדבר מה מול מדת הדין . אשמרה לפי מחסום . אשמור עצמי כאלו היה על פי מחסום אשר ימנע הדבור ר''ל עם כל הכאב הבא עלי לא אצעק להתרעם : בעוד רשע לנגדי . בזמן אשר הרשע הבא לבקרני עומד לנגדי כי אחשוב כאשר אצעק אז ישמח בצרתי :
<b style="color: gray;">מצודת ציון</b> דרכי . מנהגי : מחסום . ענין דבר ההושם בפי הבהמה שלא תישך ולא תאכל כמו לא תחסום שור ( דברים כ''ה ) :
<b style="color: gray;">תורה תמימה</b> שלח ליה מר עוקבא לר' אלעזר בני אדם העומדים עלי ובידי למסרם למלכות מהו שרטט וכתב ליה אמרתי אשמרה דרכי מחטוא בלשוני אשמרה לפי מחסום בעוד רשע לנגדי אע"פ שרשע לנגדי אשמרה לפי מחסום וכו'.<small><span style="color: gray;">גיטין ז ע"א</span></small>
<b style="color: gray;">מלבי"ם פירוש המילות</b> אמרתי, תחלה חשבתי בלבי בל אדבר בחקירה הזאת שאני חוקר בענין הנפש, ורציתי לשמר דרכי מדבר דבר בזה מצד שני טעמים, {{{א}}} באשר מהות הנפש הוא דבר נעלם משכל האדם, שהאדם לא ישיג רק ע''י החושים, ומהות הנפש הוא דבר שא''א להודע ע''י החוש, ובזה יראתי מחטא בלשוני, פן אבא עי''כ לידי חטא ע''י העיון הזה, בשאחשב שהנפש היא היתה היולאנית מתהוית עם הגוף ונפסדת עמו, ואכפור בהשארת הנפש ובנצחיותה, {{{ב}}} שגם אם אבטח בחוזק אמונתי שלא אבא לידי כך אמרתי אשמרה לפי מחסום שראוי שאשים מחסום לפי בלי לדבר מזה, בעוד רשע לנגדי עת נמצא רשע במעמד הזה שדברי יהיו לו לפוקה ולמכשול, ולכן.
<b style="color: gray;">מלבי"ם ביאור המילות</b> בלשוני, לפי. מבואר אצלנו בכ''מ, שהלשון מורה על הדבור התבוניי והפה ידבר הדבור החיצוני. שהוא בפני עצמו ישמר מעיין ומלחקור בזה בדרכי העיון והתבונה שזה מצוין במלת בלשוני, ולפני הרשע ישמור גם דבור החיצון, ויחסום פיו בל ידבר דבר :
<h3>{ג}</h3>
נֶאֱלַ֣מְתִּי ד֭וּמִיָּה הֶחֱשֵׁ֣יתִי מִטּ֑וֹב וּכְאֵבִ֥י נֶעְכָּֽר׃
<b style="color: gray;">מצודת דוד</b> נאלמתי דומיה . כ''כ ארגיל עצמי בשתיקה עד שנעשיתי כאלם בעבור השתיקה החשיתי . מטוב . כי שתקתי מלדבר גם דברים טובים ונחומים כי פן ברבות הדברים אצעק ואתרעם : וכאבי נעכר . עם כי כאבי נעכר עכ''ז אתאפק ואחריש :
<b style="color: gray;">מצודת ציון</b> דומיה . ענין שתיקה כמו לך דומיה תהלה ( לקמן סה ) : החשיתי . ענין שתיקה כמו החשיתי מעולם ( ישעיה מב ) : נעכר . ענין השחתה כמו עכרתם אותי ( בראשית ל''ד ) :
<b style="color: gray;">תורה תמימה</b> אמר רבי שמעון בן לקיש כל העוסק בתורה יסורין בדילין הימנו שנאמר ובני רשף יגביהו עוף ואין עוף אלא תורה שנאמר התעיף עיניך בו ואיננו ואין רשף אלא יסורין שנאמר מזי רעב ולחומי רשף אמר ליה רבי יוחנן הא אפילו תינוקות של בית רבן יודעין אותו שנאמר ויאמר אם שמוע תשמע לקול ה' אלהיך והישר בעיניו תעשה והאזנת למצותיו ושמרת כל חקיו כל המחלה אשר שמתי במצרים לא אשים עליך כי אני ה' רופאך אלא כל שאפשר לו לעסוק בתורה ואינו עוסק הקב"ה מביא עליו יסורין מכוערין ועוכרין אותו שנא' נאלמתי דומיה החשיתי מטוב וכאבי נעכר ואין טוב אלא תורה שנאמר כי לקח טוב נתתי לכם תורתי אל תעזובו.<small><span style="color: gray;">ברכות ה ע"א</span></small>
<b style="color: gray;">מלבי"ם פירוש המילות</b> נאלמתי דומיה, נדמיתי בשתיקה עד שהייתי כאלם, עד שגם החשיתי מטוב, שלא דברתי אף הטוב והמוסר הנצמח מעיון הזה, כי יראתי לנגוע במחקר הזה, אבל עי''כ וכאבי נעכר, כי נפשי הציקתני לעיין בנידון זה שהוא אחרית האדם ותכליתו, ולכן.
<b style="color: gray;">מלבי"ם ביאור המילות</b> דומיה, החשיתי. בשעת הפסקת הדבור נאמר לשון דממה, והשתיקה אח''כ בא בלשון חשה, כמ''ש ישעיה (סי' ס''ב) :
<h3>{ד}</h3>
חַם־לִבִּ֨י ׀ בְּקִרְבִּ֗י בַּהֲגִיגִ֥י תִבְעַר־אֵ֑שׁ דִּ֝בַּ֗רְתִּי בִּלְשֽׁוֹנִי׃
<b style="color: gray;">מצודת דוד</b> חם לבי . הלב אשר בקרבי נתחמם מאד מאש החלי : בהגיגי . כשהגה יוצא מפי בוערת כאש כי ההבל חם מאד : דברתי בלשוני . מוסב על תבער אש לומר תבער כאש כשאדבר בלשוני וכפל הדבר במ''ש :
<b style="color: gray;">מצודת ציון</b> בהגיגי . מל' הגיון ודבור :
<b style="color: gray;">מלבי"ם פירוש המילות</b> חם לבי בקרבי, לבבי נתחמם מתשוקתו אל הדבור, עד שבהגיגי תבער אש, בעת התחלתי להגות בדבור ההגיוני שהוא ממוצע בין הדבור והמחשבה, היה בקרבי כאש בוערת ונלאתי כלכל ולא אוכל, ולכן דברתי בלשוני והוצאתי את הגיגי מכח אל הפועל, עתה מתחיל השאלה :
<b style="color: gray;">מלבי"ם ביאור המילות</b> בהגיגי, דברתי. ההגיון הוא הממוצע בין הדבור והמחשבה, שעוד קודם יצא דבור מבואר כבר בערה אש, ולכן דבר בפועל :
<h3>{ה}</h3>
הוֹדִ֘יעֵ֤נִי יְהוָ֨ה ׀ קִצִּ֗י וּמִדַּ֣ת יָמַ֣י מַה־הִ֑יא אֵ֝דְעָ֗ה מֶה־חָדֵ֥ל אָֽנִי׃
<b style="color: gray;">מצודת דוד</b> הודיעני . הודיע לי סוף ימי מתי אמות ואם מעט המה ימי חיי הלא אבחר למות מחלי זה מלסבול צער גדול ולמות אח''ז בזמן קצר : מה היא . כמה היא וכפל הדבר במ''ש : מה חדל אני . כמה מהזמן אהיה עם יושבי חלד :
<b style="color: gray;">מצודת ציון</b> מה היא . כמו כמה : חדל . היא הפוך מן חלד כמו כשב כבש וענינו זמן העולם :
<b style="color: gray;">תורה תמימה</b> דאמר רב יהודה אמר רב מאי דכתיב הודיעני ה' קצי ומדת ימי מה היא אדעה מה חדל אני אמר דוד לפני הקדוש ברוך הוא רבונו של עולם הודיעני ה' קצי אמר לו גזרה היא מלפני שאין מודיעין קצו של בשר ודם ומדת ימי מה היא גזרה היא מלפני שאין מודיעין מדת ימיו של אדם ואדעה מה חדל אני אמר לו בשבת תמות אמות וכו'<small><span style="color: gray;">שבת ל ע"א</span></small>
<b style="color: gray;">מלבי"ם פירוש המילות</b> הודיעני ה' קצי ומדת ימי מה היא, הן האדם ימצא את עצמו שהוא תושב בשני עולמות נפרדים, יבחין בעצמו שני שרשים הפוכים זה מזה, כי עת יביט למטה אל הגויה וכחותיה, ימצא כי הוא מתושבי העולם הזה השפל החמרי, מוטבע על חקים טבעים מוגבלים ככל צאצאי העולם החמרי, ועת יפנה למעלה אל החלק הנכבד הנמצא בו שהיא הנפש וכחותיה, יראה שהוא כא' מבני אלהים חפשי פועל כפי הבחירה וכל כחותיה בלתי מוגבלים רק מתפשטים לאין תכלית, עד שיסתפק בעצמו מאיזה עולם הוא, כי שני השרשים אשר בקרבו הם במלחמה תמידית זה עם זה, וחקי הטבע מתנגדים אל חקי הבחירה, וז''ש שאבקש שתודיעני ואדעה מהות שני השרשים האלה, {{{א}}} קצי, הוא השורש הרוחני שהוא קץ האדם, {{{ב}}} מדת ימי, הם החיים הזמנים אשר יש להם מדה וקצב, מה הוא, מה מהותם, למען אדעה מה חדל אני מאיזה עולם וחלד אני, אם מחלד השפל אם מחלד העליון, ומבאר סבת הספק :
<b style="color: gray;">מלבי"ם ביאור המילות</b> חדל. כמו חלד :
<h3>{ו}</h3>
הִנֵּ֤ה טְפָח֨וֹת ׀ נָ֘תַ֤תָּה יָמַ֗י וְחֶלְדִּ֣י כְאַ֣יִן נֶגְדֶּ֑ךָ אַ֥ךְ כָּֽל־הֶ֥בֶל כָּל־אָ֝דָ֗ם נִצָּ֥ב סֶֽלָה׃
<b style="color: gray;">רש"י</b> הנה טפחות . מדודים הם ימי האדם כדבר הנמדד בטפחי' כן ימי האדם קצובים . וחלדי . וזקנתנו כאין נגדך , חלד , ל' חלודה רדוייל בלע''ז : כל אדם נצב . כל אדם חי הבל הם חייו ומצבו :
<b style="color: gray;">מצודת דוד</b> טפחות . קצובות כדבר הנמדד בטפח : וחלדי . זמני בעולם הוא כאין נגד שנותיך אשר לא יתמו : אך כל הבל וגו' . כל ההבלים היא בכל אדם איש לא נעדר בפגעי הזמן . נצב סלה . הדבר הזה נצב לעולם ולא ישתנה להיות מי מבני אדם חדל מהבלי הזמן מפגעיו :
<b style="color: gray;">מצודת ציון</b> הבל . יש הבל שהוא ענין פורעניות וצרות כמו בהבל בא ובחושך ילך ( קהלת ו' ) :
<b style="color: gray;">מלבי"ם פירוש המילות</b> הנה טפחות נתתה ימי, מצד אחד אני רואה א''ע דומה ככל ילדי העולם החומרי הנתונים תחת הזמן והמקום והשינוי והתנועה כי ימי משוערים ומוגבלים, ומצד אחר רואה אני א''ע בלתי מוגבל ובלתי בעל תכלית, כי כחות הנפש מתנשאים מן הזמן והמקום וחקי הטבע ויגביהו עוף להפשיט מעליהם את הגבול, כי השכל יצייר א''ע בלתי מוגבל, וכן התשוקה אשר באדם וכל כחותיו אין להם גבול, ובכ''ז לא יוכלו להגיע אל הבלתי ב''ת, כי החומר מכביד עליהם, רק הם מתנשאים לזה וילכו מחיל אל חיל ותשאנה את האיפה בין הארץ ובין השמים, ועז''א וחלדי כאין נגדך, כי בטל במציאותו זה הרוחני נגד האין סוף, ולפ''ז אני גוזר ואומר, אך כל הבל כל אדם נצב, שכל אדם כמו שהוא, הוא כל הבל, שהוא הבל מצד הגויה הבלה ונרקב, והוא הבל מצד הנפש שהיא עוף קצוץ כנפים שקוע בכלא אסור בנחושתים, סלה סיום הענין, מעתה מתחיל התשובה ע''ז :
<b style="color: gray;">מלבי"ם ביאור המילות</b> טפחות. מדודות בטפח, כמו עוללי טפוחים :
<h3>{ז}</h3>
אַךְ־בְּצֶ֤לֶם ׀ יִֽתְהַלֶּךְ־אִ֗ישׁ אַךְ־הֶ֥בֶל יֶהֱמָי֑וּן יִ֝צְבֹּ֗ר וְֽלֹא־יֵדַ֥ע מִי־אֹסְפָֽם׃
<b style="color: gray;">רש"י</b> אך בצלם . בחושך , פירשו דונש ל' צלמות , ומנחם פירשו צלם ממש כמו כי בצלם אלהים עשה את האדם ( בראשי' ט' ) , ולא יתכנו דבריו : אך הבל . הוא כל ההמיה ותאוה שלהם : יצבר . תבואה בשדה כל ימות הקציר : ולא ידע מי אספם . אינו יודע מי אספם לבית שמא לפני האסיף ימות :
<b style="color: gray;">מצודת דוד</b> אך בצלם וגו' . האיש הלא בחושך יהלך ולהבל וריק קובץ המון עושר רב כי הוא צובר ואינו יודע מי יאספם הבית כי פן ימות ואיש אחר יאספנו :
<b style="color: gray;">מצודת ציון</b> בצלם . מלשון צלמות וחושך : יהמיון . ענין קבוץ הממון כמו ומי אוהב בהמון ( שם ה' ) : יצבור . מל' צבור ותל : אוספם . יכניסם לבית :
<b style="color: gray;">תורה תמימה</b> רב גידל אמר האומר שמועה בשם אומרה יראה בעל שמועה כאילו עומד לנגדו שנאמר אך בצלם יתהלך איש כתיב רב אדם יקרא איש חסדו זה שאר כל אדם וכו'.<small><span style="color: gray;">שקלים ז ע"ב</span></small>
<b style="color: gray;">מלבי"ם פירוש המילות</b> אך בצלם יתהלך איש, משיב לומר כי סוד הנפש ומדוע הורכבה עם הגויה באופן זה, נגלה אצלו שהוא מצד שהאדם נברא בצלם אלהים, שהוא הציור של האלהות המנהיג את העולם הגדול, שכמו שהגוף הכללי שהוא העולם הגדול הוא ג''כ נתון תחת חקים טבעיים קבועים, ובו תתלבש האלהות להנהיג אותו בהנהגה בחיריית נעלה מחקי הטבע הקבועים, וידמה בזה עם העולם כנפש המנהגת את הגויה, כן ברא את האדם בצלמו, שגופו היא ציור העולם הטבעי עם כחותיו וחקיו הטבעים, ונפשו המנהגת אותו בכח החפשית והבחירה, היא ציור האלהות אשר בעולם, וכמו שהאלהים מושל על העולם ומשנה סדרי הטבע וחקיה הקבועים לפי רצונו הבחיריי הבב''ת, כן תוכל הנפש לשנות את טבעי גוייתה משפטיו וחקותיו הטבעיים ולברא א''ע בריאה חדשה להיות כבני אלהים, ולכן נתן בה התשוקה שהוא לבלתי תכלית שהיא מצד שרשה העליון שבזה תתנשא תמיד ממדרגה למדרגה ותתקרב אל האלהות ותלך מחיל אל חיל עד תראה אל אלהים בציון, ועז''א יתהלך איש, שצריך שיתהלך תמיד אל שרשה שאין לו גבול, ולכן אין גבול לתשוקת הנפש, אך הבל יהמיון רק האדם מבקש חשבונות רבים ובכח התשוקה הזאת הנטועה בנפשו יהמה אל עניני הבל, לאסוף קנינים מדומים אשר אין בהם ממש מצד עצמם כי הם הבל, וגם לא יתקיימו בידו כי יצבור ולא ידע מי אוספם, כי לבסוף יירשו זרים יגיעו :
<b style="color: gray;">מלבי"ם ביאור המילות</b> בצלם. כמו בצלם אלהים עשה את האדם : יצבר, אספם. הצבירה הוא הקיבוץ צבורים צבורים, והאסיפה הוא המכניסם לרשותו, כמ''ש בהבדל בין אסף ובין קבץ (ישעיה י''א) ובכ''מ :
<h3>{ח}</h3>
וְעַתָּ֣ה מַה־קִּוִּ֣יתִי אֲדֹנָ֑י תּ֝וֹחַלְתִּ֗י לְךָ֣ הִֽיא׃
<b style="color: gray;">רש"י</b> ועתה מה קויתי . מה היא השאלה אשר אני שואל ומייחל ממך אינו אלא שמפשעי הצילני :
<b style="color: gray;">מצודת דוד</b> ועתה . הואיל וקניני העולם הבל המה מה יהיה א''כ תקותי אל ה' ומה הוא הדבר אשר אהיה מיחל לך עליה :
<b style="color: gray;">מצודת ציון</b> תוחלתי . תקותי :
<b style="color: gray;">מלבי"ם פירוש המילות</b> ועתה, א''כ עתה בעוה''ז מה קויתי ה', ר''ל מה יש לי לקוות פה הלא לא פה מקום האושר והתקוה שלי, רק יש תוחלת על עולם אחר (תקוה הוא על דבר בלתי ברור, והתוחלת הוא על דבר ברור, כי חיי עוה''ב הוא דבר ברור ומובטח), ומה היא התוחלת תוחלתי לך היא, כי ה' בעצמו הוא תוחלת הצדיקים והוא הטוב הצפון להם שתשוב נפשם בצרור החיים אל מקורה אל ה' אלהיהם, וכמ''ש צדיקים יושבים וכו' ונהנים מזיו השכינה :
<b style="color: gray;">מלבי"ם ביאור המילות</b> קויתי, תוחלתי. המקוה על דבר בלתי ידוע, והמיחל הוא על דבר ידוע שבודאי יבא (כמ''ש ישעיה נ''א ה', מיכה ח' ו', ולקמן ק''ל ובכ''מ) :
<h3>{ט}</h3>
מִכָּל־פְּשָׁעַ֥י הַצִּילֵ֑נִי חֶרְפַּ֥ת נָ֝בָ֗ל אַל־תְּשִׂימֵֽנִי׃
<b style="color: gray;">רש"י</b> חרפת נבל . חרפת הנבל אל תשימני הבא גם עליו נגעים ומכאובות שלא יוכל לומר לי אתם לוקים ואנו אין אנו לוקים והתפלה הזאת גרמה להביא ייסורי חלאים עליהם :
<b style="color: gray;">מצודת דוד</b> מכל פשעי . ר''ל ע''כ תקותי שתצילני מן העונש הבא על פשעי ואל תשים אותי להיות לחרפה בעיני הנבל :
<b style="color: gray;">מלבי"ם פירוש המילות</b> מכל, וא''כ הצילני מכל פשעי, בל ימשוך החומר את הנפש למטה ע''י הפשעים עד שלא תשיג תוחלתה הנצחי, לבל תשימני, שאהיה חרפת נבל, שישיגני החרפה שתשיג את הנבל שאובד עולמו ואחריתו :
<h3>{י}</h3>
נֶ֭אֱלַמְתִּי לֹ֣א אֶפְתַּח־פִּ֑י כִּ֖י אַתָּ֣ה עָשִֽׂיתָ׃
<b style="color: gray;">רש"י</b> כי אתה עשית . שהבאת עלינו צרה :
<b style="color: gray;">מצודת דוד</b> נאלמתי . הלא בבוא עלי העונש הייתי כאלם ולא התרעמתי כי אמרתי הלא אתה עשית ולא תעשה עול במשפט :
<b style="color: gray;">מלבי"ם פירוש המילות</b> נאלמתי, ועתה נאלמתי מן השאלה הנ''ל, ולא אפתח פי לשאול עוד וכמ''ש תחלה נאלמתי דומיה, כי אתה עשית, כי התברר אצלי כי מעשה האדם ויצירתו אינו ככל מעשה בראשית המתיחסים אל הארץ כמ''ש תוצא הארץ נפש חיה, רק מעשהו מיוחס אליך ביחוד, כמ''ש ונשמות אני עשיתי :
<h3>{יא}</h3>
הָסֵ֣ר מֵעָלַ֣י נִגְעֶ֑ךָ מִתִּגְרַ֥ת יָ֝דְךָ֗ אֲנִ֣י כָלִֽיתִי׃
<b style="color: gray;">רש"י</b> מתגרת ידך . ממורא מכותיך , תגרת לשון ויגר מואב ( במדבר כ''ב ) והתי''ו יסוד נופל בתיבה כמו תנובה תלונה תקומה תחנה כן פירש מנחם , ואני אומר שאין תגרת לשון מגור שהיה לו לומר תגורה כאשר יאמר מן וישב תשובה ויקם וירם וילן תקומה תרומה תלונה כן אמר ויגר תגורה או מגורה כמו ( ירמיה כ' ) מגור מסביב , מגורתם אביא להם ( ישעיה ס''ו ) הא למדת שאין תגרת אלא כמו למה תתגרה ברעה ( ד''ה ב כ''ה ) אל תתגרו בם ( דברי' ב' ) שהפועל שלו גרה כמו קוה אוה צוה שפעולתם תקוה תאוה מצוה , כן יאמר מן גרה תגרת וכן פירושו ממכת ידך אשר אתה מגרה עלי אני כליתי :
<b style="color: gray;">מצודת דוד</b> הסר . לזה הסר מעלי הנגעים הבאים ממך עלי כי כבר כליתי ממלחמות ידך ודי בזה :
<b style="color: gray;">מצודת ציון</b> מתגרת . מלשון תגר ומלחמה כמו אל תתגרו בם ( דברים ב' ) : כליתי . מל' כליון :
<b style="color: gray;">מלבי"ם פירוש המילות</b> הסר, אולם לפ''ז אבקש שתסיר ממני המונעים המשביתים אותי מן האושר ותכלית האחרון, והם הנגעים המוצאים את הגוף אשר הם ישביתוהו מהשגת השלימות כי כל עוד שהנפש כלואה בחומר תרגיש צערו ומקריו, כי מסבת תגרת ידך ומכותך אני כליתי, שלא לבד שמזיקים את הגוף (שע''ז לא הייתי מצטער), כי הם מכלים את הנפש שהוא עקר האדם, והנה הנגעים הם משני מינים, המין הא' המחוייבים מצד טבע של חומר האדם ומזגו או מצד טבע העולם שהם הנגעים הטבעיים, שעז''א מתגרת ידך כי הם מחוייבים ע''י התגר של ידך ופעולתך, ע''י ריב היסודות, וע''י שמורכב מדברים מתנגדים ומזגים מחולפים שעי''ז יתקוממו הרעות הטבעיות, {{{ב}}} יש רעות השגחיים הבאים עליו מאת ה' כדי להחזירו בתשובה, ועז''א.
<b style="color: gray;">מלבי"ם ביאור המילות</b> מתגרת. כמו ואל תתגר בם מלחמה :
<h3>{יב}</h3>
בְּֽתוֹכָ֘ח֤וֹת עַל־עָוֹ֨ן ׀ יִסַּ֬רְתָּ אִ֗ישׁ וַתֶּ֣מֶס כָּעָ֣שׁ חֲמוּד֑וֹ אַ֤ךְ הֶ֖בֶל כָּל־אָדָ֣ם סֶֽלָה׃
<b style="color: gray;">רש"י</b> בתוכחות . הכתובו' בתורה על עונינו שהעוינו לפניך ויסרתנו בהם : ותמס כעש חמודו . הרקבת בשרינו כבגד שאכלו עש : חמודו . בשרו שהוא חמדתו :
<b style="color: gray;">מצודת דוד</b> בתוכחות . בשיעור התוכחות הראויות על העון כן תייסר את האיש בעונש הגוף וגם תמס חמודות עשרו כעש הזה המבלה את הבגד : אך הבל . ההבל הזה הוא לעולם ובכל אדם ר''ל כל החוטאים כלם נלקים לעולם בגופם ובחמדת עשרם אם לא ישובו לה' :
<b style="color: gray;">מצודת ציון</b> בתוכחות . ענין פורעניות ויסורים כמו והוכח במכאוב ( איוב לג ) : ותמס . מלשון מהסה והמגה : כעש . שם התולעת המכלה הבגד :
<b style="color: gray;">מלבי"ם פירוש המילות</b> בתוכחות על עון, (יש הבדל בין מוסר לתוכחה, שהתוכחה היא לרוב בדברים והמוסר הוא ביסורים) שתחת שהיה ראוי שתוכיחנו על עון בתוכחת אהבה ובנחת, יסרת איש, תביא עליו יסורים, וע''י היסורים תמס כעש חמודו, שגם חמודו שהוא הנפש תמוסס ותכלה, וא''כ אך הבל כל אדם, אחר שזה גורם שלא ישיג התכלית שבעבורו נברא, סלה סיום הענין :
<b style="color: gray;">מלבי"ם ביאור המילות</b> בתוכחות, יסרת. עיין הבדלם למעלה (ו' ב'). ותמס. הפעיל משורש מסה :
<h3>{יג}</h3>
שִֽׁמְעָ֥ה־תְפִלָּתִ֨י ׀ יְהוָ֡ה וְשַׁוְעָתִ֨י ׀ הַאֲזִינָה֮ אֶֽל־דִּמְעָתִ֗י אַֽל־תֶּ֫חֱרַ֥שׁ כִּ֤י גֵ֣ר אָנֹכִ֣י עִמָּ֑ךְ תּ֝וֹשָׁ֗ב כְּכָל־אֲבוֹתָֽי׃
<b style="color: gray;">מצודת דוד</b> שמעה תפלתי . להצילני מן העונשים האלה : כי גר אנכי עמך . למול שנותיך אני כגר ע''פ האדמה כי מעט ימי וכן יכלו בתוכחות האלה : תושב ככל אבותי . ר''ל כל מה שאני כתושב בארץ הוא רק ככל אבותי כי אם שהיו חושבים הנה מתו ואינם ולמול שנותיך אחשב כגר :
<b style="color: gray;">מצודת ציון</b> עמך . למולך וכן אל יעצור עמך אנוש ( דה''ב י''ד ) : תושב . הוא הפוך הגר :
<b style="color: gray;">תורה תמימה</b> וא"ר אלעזר מיום שחרב בית המקדש ננעלו שערי תפלה שנאמר גם כי אזעק ואשוע שתם תפלתי ואע"פ ששערי תפלה ננעלו שערי דמעה לא ננעלו שנאמר שמעה תפלתי ה' ושועתי האזינה אל דמעתי אל תחרש וכו'.<small><span style="color: gray;">ברכות לב ע"ב</span></small>
א"ר אלעזר מיום שנחרב בית המקדש ננעלו שערי תפלה שנאמר גם כי אזעק ואשוע שתם תפלתי ואע"פ ששערי תפלה ננעלו שערי דמעות לא ננעלו שנאמר שמעה תפלתי ה' ושועתי האזינה אל דמעתי אל תחרש וכו'.<small><span style="color: gray;">בבא מציעא נט ע"א</span></small>
<b style="color: gray;">מלבי"ם פירוש המילות</b> שמעה תפלתי, מצד התפלה שהיא שפיכת הנפש כוונת הלב והתנשאות הרוח אל האלהים, ושועתי האזינה מצד שאני צועק לישועה, ואל תחרש אל דמעתי כי שערי דמעה לא ננעלו, שהם מעוררים הרחמים, כי גר, ר''ל שמצד שני החלקים שמהם הורכבתי, מצד א' שהוא מצד הנפש שבו, אנכי עמך חלק מעצמותך, מצד זה אני גר בארץ הזאת, כי הנפש היא מעולם הרוחני והיא כגר בארץ הגשמי הלז רחוקה משרשה וממקומה, אבל אנכי תושב מצד הגוף, אשר בו אני תושב ככל אבותי, כי בהגוף ששרשו מצד אבותיו המולידים אותו הוא תושב, ובהנפש ששרשו מאלהים אלהי הרוחות הוא גר, ושע''כ יגברו כחות הגוף על כחות הנפש כי הם תושבי הארץ ומושלים בה, על כן אבקש.
<b style="color: gray;">מלבי"ם ביאור המילות</b> שמעה, האזינה. כבר התבאר (ישעיה א' י' ובכ''מ) שכשידבר על שני נושאים מתחלפים, יתפוס על הנושא העקרי לשון שמיעה, ועל הטפל לשון האזנה שקטנה משמיעה, ותפלה. הוא חשוב מן שועה בכ''מ, ורצונו לומר שגם שועתי תאזין :
<h3>{יד}</h3>
הָשַׁ֣ע מִמֶּ֣נִּי וְאַבְלִ֑יגָה בְּטֶ֖רֶם אֵלֵ֣ךְ וְאֵינֶֽנִּי׃
<b style="color: gray;">רש"י</b> השע ממני . הרף ידך מלהלקותי : ואבליגה . ואתחזקה :
<b style="color: gray;">מצודת דוד</b> השע ממני . פנה ממני מכת ידך ואתחזק עצמי בתורת ה' כאשר יוסר היסורים המונים והטורדים : בטרם אלך . עד לא אלך בדרך כל הארץ ואינני עוד בזה העולם כי אחר המיתה נעשה האדם חפשי מן התורה והמצות :
<b style="color: gray;">מצודת ציון</b> השע . פנה כמו שעו מני ( ישעיה כ''ב ) : ואבליגה . ואתחזק כמו המבליג שוד ( עמוס ה' ) :
<b style="color: gray;">מלבי"ם פירוש המילות</b> השע ממני, שתפנה היסורים ממני, כי אין ראוי ליסרו על עונותיו אחר שטבע גופו נוטה לחטא, וכחות הנפשיים ששם ה' בו לעמוד נגד הגוף לא יעמדו לפני זרועות השטף כי הם הגבורים אשר מעולם תושבי הארץ מלפנים, ואבליגה ואני אשתדל להתחזק על כחות התאוה והיצר בטרם אלך באופן אשר איננו, שע''י עוני ויסורי המשביתים אותי מן השלמות אהיה כאין, כי לא אתקן את אשר עלי להשלים לענין אשרי ומציאותי הנצחי :
<b style="color: gray;">מלבי"ם ביאור המילות</b> השע. יוצא, שיפנו היסורים ממני, ואבליגה. שאתחזק, וכבר בארתי גדרו (ירמיה ט') :
<h2>תהילים פרק-מ</h2>
<h3>{א}</h3>
לַ֝מְנַצֵּ֗חַ לְדָוִ֥ד מִזְמֽוֹר׃
<b style="color: gray;">מלבי"ם פירוש המילות</b> למנצח, מזמור זה יסדו על איזה נס שנעשה לו בעת ברחו מפני אויביו, והביא זבחי תודה להודות לה' חסדו על הנס שנעשה לו, ואז פרסם תהלת ה' ועזוזו ונפלאותיו וחסד ה' לבוטחים בו, עם תפלה על התשועה וההצלה בעתיד :
<h3>{ב}</h3>
קַוֹּ֣ה קִוִּ֣יתִי יְהוָ֑ה וַיֵּ֥ט אֵ֝לַ֗י וַיִּשְׁמַ֥ע שַׁוְעָתִֽי׃
<b style="color: gray;">רש"י</b> קוה קויתי ה' . במצרים , ומזמור זה גם הוא כנגד כל ישראל : ויט אלי . אזנו :
<b style="color: gray;">מלבי"ם פירוש המילות</b> קוה קויתי, ע''י שקויתי בתמידות אל ה', לכן ויט אלי וישמע שועתי, ור''ל כי לפעמים יצייר שה' שומע את התפלה ממרום, והוא בעת שיושיע בדרך הטבע ע''י אמצעי, ולפעמים יצייר שיורד למטה ושומע תפלה, ועז''א ויט אלי, והוא בעת שמושיע ע''י נס השגחיי שלא ע''י אמצעי רק בידו ממש, וכן התשועה הזאת היתה ע''י ה' בעצמו :
<h3>{ג}</h3>
וַיַּעֲלֵ֤נִי ׀ מִבּ֥וֹר שָׁאוֹן֮ מִטִּ֪יט הַיָּ֫וֵ֥ן וַיָּ֖קֶם עַל־סֶ֥לַע רַגְלַ֗י כּוֹנֵ֥ן אֲשֻׁרָֽי׃
<b style="color: gray;">רש"י</b> מבור שאון . מאסירים של מצרים ומשאון המיית ים : מטיט היון . מן הים היון לשון רפש פיינ''ש בלע''ז : כונן . הכין אשורי וצעדי :
<b style="color: gray;">מצודת דוד</b> מטיט היון . אשר העומד בה הוא שוקע ויורד : על סלע . במקום מגולה וקשה . כונן אשורי . הכין רגלי לעמוד על עמדי ולא לשקוע עוד :
<b style="color: gray;">מצודת ציון</b> שאון . חושך כמו מכסה שנאה במשאון ( משלי כ''ז ) : היון . הרפש אשר בקרקעית המים וכן טבעתי ביון מצולה ( לקמן ס''ט ) : אשורי . רגלי :
<b style="color: gray;">תורה תמימה</b> א"ר יהושע בן לוי ז' שמות יש לגיהנם ואלו הן שאול ואבדון ובאר שחת ובור שאון וטיט היון וצלמות וארץ התחתית ובור שאון וטיט היון דכתיב ויעלני מבור שאון מטיט היון וכו'.<small><span style="color: gray;">עירובין יט ע"א</span></small>
<b style="color: gray;">מלבי"ם פירוש המילות</b> ויעלני, מה שהייתי נטבע בבור שאון, ר''ל מלא מים שואים ורוגשים, וגם הייתי נטבע שם בטיט היון, שהוא טיט מדביק אשר הנופל בו לא יוכל לעלות ממנו, ולא זאת לבד כי הקים את רגלי על סלע ומבצר, מקום שלא יוכלו אויבי להגיע שמה, גם כונן אשורי שיהיו מכוננים שם בחוזק :
<h3>{ד}</h3>
וַיִּתֵּ֬ן בְּפִ֨י ׀ שִׁ֥יר חָדָשׁ֮ תְּהִלָּ֪ה לֵֽאלֹ֫הֵ֥ינוּ יִרְא֣וּ רַבִּ֣ים וְיִירָ֑אוּ וְ֝יִבְטְח֗וּ בַּיהוָֽה׃
<b style="color: gray;">רש"י</b> שיר חדש . שירת הים :
<b style="color: gray;">מצודת דוד</b> יראו רבים . כאשר יראו בהשגחת ה' יפחדו ממנו ויבטחו בו :
<b style="color: gray;">מלבי"ם פירוש המילות</b> ויתן בפי שיר חדש, כי השיר שישוררו לה' על תשועה טבעיית הוא שיר ישן, כי הטבע ברואה ועומדת מכבר, אבל התשועה הנסיית היא פעולה חדשה והשיר שישוררו עליה הוא שיר חדש, ומפרש תהלה לאלהינו, ששם אלהים הבא בכינוי אל ישראל מורה על השגחתו הפרטית ועל הדיבוק והקשר שי''ל עם יראיו וחשבי שמו, יראו רבים וייראו, ר''ל שע''י שהושיע לי ע''פ נס ירויחו ג' דברים, {{{א}}} כי מן הנהגת הטבע לא ילמדו רק לתת כבוד לשמו מצד שהוא בורא כל, אבל היראה לא תתקיים בנפש רק ע''י שיודע כי בכחו לשנות הטבע ולעשות ככל אשר יחפוץ, שאז ייראו מפני ענשו וגמולו, ועז''א יראו וייראו, {{{ב}}} שההכרה שיכירוהו ע''י מעשיו המסודרים כפי הטבע, לא יכירו רק החכמים החוקרים ע''פ השכל והעיון, אבל ע''י הנס יראו רבים, כי זאת יראו בעין לא בשכל לבד, וגם יראו רבים, שאף ההמון שאינם משכילים יראו את הנס בעיניהם ויכירו כח ה', {{{ג}}} שהנהגת הטבע לא תצמיח שיבטחו בו, כי בהפך עי''ז יתאמצו לבחור אמצעיים טבעיים שע''י יצלחו ויעזרו, ויבטחו על האמצעים אשר יכינו, אבל בראותם כי עין ה' אל יראיו ע''פ נס, יבטחו בה' ולא יבטחו על הטבע ועל כחם ועוצם ידם וחכמתם :
<h3>{ה}</h3>
אַ֥שְֽׁרֵי הַגֶּ֗בֶר אֲשֶׁר־שָׂ֣ם יְ֭הֹוָה מִבְטַח֑וֹ וְֽלֹא־פָנָ֥ה אֶל־רְ֝הָבִ֗ים וְשָׂטֵ֥י כָזָֽב׃
<b style="color: gray;">רש"י</b> רהבים . לשון גסות כמו ( ישעיה ג' ) ירהבו הנער , שהם הרהיבוני ( שיר ז' ) : ושטי כזב . משטים מדרך הישר אחרי הכזב שטי איטורנ''אנץ בלע''ז :
<b style="color: gray;">מצודת דוד</b> אשרי . ויאמרו אשרי וכו' : ולא פנה . לבטוח בהם : ושטי כזב . הנוטים אחר הרהורי הבל וכזב :
<b style="color: gray;">מצודת ציון</b> רהבים . ענין גאוה והתחזקות כמו ירהבו הנער בזקן ( ישעיה ג' ) ושטי ענין נטייה כמו אל ישט אל דרכיה לבך ( משלי ז' ) :
<b style="color: gray;">מלבי"ם פירוש המילות</b> אשרי, אושר הגבר הוא אם שם ה' מבטחו, ר''ל כי יש בוטח בה' שיושיעהו על ידי אמצעיים טבעיים, שהאיש הזה הגם שבוטח בה' אין ה' מבטחו, ר''ל שהדבר שמקוה שע''י ישיג בטחונו אינו ה', כי הוא בוטח בה' שיושיעהו ע''י מסחרו או השתדלותו שהוא המבטח שלו, שע''י מקוה עזר מה', ואין ה' מבטחו, לא כן האיש שאינו משתדל כלל רק ישים ה' גם למבטחו היינו שהוא יבחר לו גם האמצעיים לתשועתו, (כמ''ש ברוך הגבר אשר יבטח בה' והיה ה' מבטחו, כמש''פ שם), ולא פנה אל רהבים, ר''ל שלא יפנה עם בטחונו בה' שימלא שאלתו באמצעות ענינים טבעיים, או ע''י בני אדם שהם רהבים ושטי כזב, הרהב הוא התנשאות הרוח יותר על כחו, והכזב הוא הדבר הבלתי מתקיים, והם שני החסרונות שיש בבטחון על האדם, שאין ממש בם ולא התמדה כמ''ש בכ''מ :
<b style="color: gray;">מלבי"ם ביאור המילות</b> מבטחו. עמ''ש (ירמיה י''ז). ושטי. בא מנע''ו שוט ומתאחד עם שטה מנל''ה, עשה שטים שנאתי (לקמן ק''א) :
<h3>{ו}</h3>
רַבּ֤וֹת עָשִׂ֨יתָ ׀ אַתָּ֤ה ׀ יְהוָ֣ה אֱלֹהַי֮ נִֽפְלְאֹתֶ֥יךָ וּמַחְשְׁבֹתֶ֗יךָ אֵ֫לֵ֥ינוּ אֵ֤ין ׀ עֲרֹ֬ךְ אֵלֶ֗יךָ אַגִּ֥ידָה וַאֲדַבֵּ֑רָה עָ֝צְמ֗וּ מִסַּפֵּֽר׃
<b style="color: gray;">רש"י</b> נפלאותיך ומחשבתיך אלינו . בשבילנו בראת עולמך קרעת לנו את הים וחשבת מרחוק להטיב לנו , איחרתנו במדבר ארבעים שנה מפני האמורים שקצצו את האילנות והחריבו ארצ' כששמעו שישראל יוצאין ללכת לרשת את ארצם : אין ערוך אליך . אין לדמות לך כל שר ומושיע , לשון ערך כמו כערכך ( ויקרא כ''ז ) אהפרישי''יר בלע''ז . אגידה ואדברה . אם באתי להגיד ולדבר עצמו מספר :
<b style="color: gray;">מצודת דוד</b> רבות עשית . נפלאות רבות עשית למעננו : אין ערוך . אין מי להעריך ולהדמות אליך : אגידה . אם אמרתי אגיד נפלאותיך לא אוכל כי רבו מלספר :
<b style="color: gray;">מצודת ציון</b> עצמו . ענין רבוי :
<b style="color: gray;">תורה תמימה</b> דרש רבא מאי דכתיב רבות עשית אתה ה' אלהי נפלאותיך ומחשבותיך אלינו אלי לא נאמר אלא אלינו מלמד שהיה רחבעם יושב בחיקו של דוד אמר לו עלי ועליך נאמרו שתי מקראות הללו וכו'.<small><span style="color: gray;">יבמות עז ע"א</span></small>
<b style="color: gray;">מלבי"ם פירוש המילות</b> רבות, אחרי ההצעה הזאת מספור הנס, יחוה דעת כי קרבן התודה אשר הוא מביא עתה להודות לה' חסדו, לא יביאנו בעבור החיוב התוריי לבד, יען שמחויב ע''פ התורה להביא תודה על הנס, כי הוא מביאו בעבור הערת השכל, שההערת השכל נעלה מן הערת התורה, שזה בא באמצעות ההכרה והתנדבות הנפש והלב, לא כן העושה ע''פ הערת התורה שהוא ע''פ הכרח, וכמ''ש בחובת הלבבות. - ויבאר בזה כי מצות התורה יש להם שורש בשכל האדם וטבע נפשו, עד שגם אם לא היינו מצווים עליהם מאת ה' תבינם נפש המשכיל מעצמו וימצאם כתובים בקירות לבו, כמו ענין התודה שגם לולא צותה התורה שיביא האדם קרבן על הנס, תתנדב הנפש בזה מעצמה ע''פ טבעה, כי נתון בטבע האדם שישתדל להשיב תודה למיטיביו, ואם יעביר האדם על לבו הטובות הרבות והחסדים אשר גמלהו ה' כרחמיו וכרוב חסדיו יתעורר מעצמו להביא תודה לה', כמו שקין והבל הביאו מנחה לה' הגם שלא נצטוו ע''ז, מצד הערת שכלם ונדבת לבם, עד שהתודה שהוא מביא עתה אינו מביאה בעבור שמצא כן כתוב בספר תורת אלהים הכתובה על הספר ובדיו, רק בעבור שמצא כן כתוב בספר האלהים אשר חרת על לוח לבבו ובשכלו ובמצפונו, ועפ''ז אמר הנה רבות עשית אתה ה' אלהי, הוא מעשה האלהים אשר עשה בששת ימי בראשית שהם רבים מאוד, וכן נפלאותיך ומחשבותיך אלינו, הם הנסים והנפלאות שחדש ה' בכל דור בשביל ישראל, אגידה ואדברה עצמו מספר, אם ארצה להגיד ולדבר אותם לא אוכל לספרם מרוב רבוים, בין מעשה הטבע בין הנפלאות, (ומ''ש אין ערוך אליך הוא מאמר מוסגר, שאגב יאמר, ששני מיני המעשים האלה, שהם מעשה הטבע והנפלאות אין להם ערך ויחוס אליך, שהם רק מעשים ונפלאות בערכנו לא בערכך, שלפי גדולתך הבב''ת הם כאין נגדך, אחר שהם יש להם תכלית והם רק גדולות ונפלאות לפי ערכנו) :
<h3>{ז}</h3>
זֶ֤בַח וּמִנְחָ֨ה ׀ לֹֽא־חָפַ֗צְתָּ אָ֭זְנַיִם כָּרִ֣יתָ לִּ֑י עוֹלָ֥ה וַ֝חֲטָאָ֗ה לֹ֣א שָׁאָֽלְתָּ׃
<b style="color: gray;">רש"י</b> זבח ומנחה לא חפצת . ביום מתן תורה כענין שנאמר ועתה אם תשמע בקול ה' וגו' ( שמות י''ט ) , וכן ( בירמיה ז' ) הוא אומר כי לא דברתי את אבותיכם ולא צויתים וגו' על דברי עולה או זבח כי יקרב מכם אמרתי ולא הזקקתי חובה להכביד עליה' תמידין ומוספין אינם אלא נחת רוח שאמרתי ונעשה רצוני ודבר מועט ( סא''א ) : אזנים כרית לי . לאמר שמעו בקולי : כרית . עשיתם חלולים לשמוע :
<b style="color: gray;">מצודת דוד</b> לא חפצת . אינך חפץ שיחטא האדם ויביא קרבן : אזנים כרית לי . לשמוע אל דברי התורה אשר היא טובה בעיניך מזבח וכן נאמר הנה שמוע מזבח טוב ( ש''א ט''ו ) :
<b style="color: gray;">מצודת ציון</b> כרית . חפרת כמו בור כרה ( לעיל ז ) : שאלת . בקשת :
<b style="color: gray;">מלבי"ם פירוש המילות</b> זבח, ר''ל אחר שמעשיך הטבעיים ונפלאותיך ההשגחיים עצמו מספר, א''כ הדעת נותן, שגם אם זבח ומנחה לא חפצת, גם אם לא היית חפץ שיקריבו לך זבח ומנחה אשר אזנים כרית לי, אשר השמעת לאזני בתורתך שאביא אותם על מזבחך לרצון, גם אם לא היית חפץ במו, וגם אם עולה וחטאה לא שאלת ולא היית מצוה על הקרבנות :
<h3>{ח}</h3>
אָ֣ז אָ֭מַרְתִּי הִנֵּה־בָ֑אתִי בִּמְגִלַּת־סֵ֝֗פֶר כָּת֥וּב עָלָֽי׃
<b style="color: gray;">רש"י</b> אז . בשעת מתן תורה אמרתי לפניך הנה באתי אליך במסורת בריתך ( שמות כ''ד ) נעשה ונשמע דבר זו כתוב עדות עלי במגלת ספר בתורת משה :
<b style="color: gray;">מצודת דוד</b> אז . בעת מתן התורה אמרת : הנה באתי . לקבלה : במגלת ספר . כאשר כתוב עלי במגלת ספר בתורה שאמרתי אז נעשה ונשמע :
<b style="color: gray;">מצודת ציון</b> במגלת . ענין אגרת כמו מגלה עפה ( זכריה ה ) :
<b style="color: gray;">תורה תמימה</b> דרש רבא מאי דכתיב אז אמרתי הנה באתי במגילת ספר כתוב עלי אמר דוד אני אמרתי עתה באתי ולא ידעתי שבמגילת ספר כתוב עלי וכו'<small><span style="color: gray;">יבמות עז ע"א</span></small>
כתנאי אין כותבין מגילה לתינוק להתלמד בה ואם דעתו להשלים מותר ר' יהודה אומר בבראשית עד דור המבול בתורת כהנים עד ויהי ביום השמיני א"ר יוחנן משום רבי בנאה תורה מגילה מגילה ניתנה שנא' אז אמרתי הנה באתי במגילת ספר כתוב עלי וכו'.<small><span style="color: gray;">גיטין ס ע"א</span></small>
<b style="color: gray;">מלבי"ם פירוש המילות</b> אז אמרתי ר''ל אז אם לא היית מצוה על הקרבנות בספר התורה, הייתי אומר הנה באתי במגלת ספר כתוב עלי, ר''ל אז הגם שלא הייתי מוצא חיוב זה מהבאת הקרבנות בספר התורה, הייתי מוצא חיוב זה כתוב בספר אחר שהוא הספר הכתוב על לוח לבי, והייתי בא להקריב הקרבן ע''י מגלת ספר אשר הוא כתוב עלי בעצמי, היינו שהייתי מוצא חיוב זה מצד שכלי ומצד רגשת נפשי, שהשכל וטבע האדם מחייב אותי להשיב תודה למטיבי ושאודה לה' חסדו ולזבח זבחי תודה על טובותיו וחסדיו :
<h3>{ט}</h3>
לַֽעֲשֽׂוֹת־רְצוֹנְךָ֣ אֱלֹהַ֣י חָפָ֑צְתִּי וְ֝ת֥וֹרָתְךָ֗ בְּת֣וֹךְ מֵעָֽי׃
<b style="color: gray;">רש"י</b> ותורתך בתוך מעי . אף מאכלי על פי תורתך הוא :
<b style="color: gray;">מצודת דוד</b> לעשות . וכאשר קבלתי עלי כן חפצתי לעשותה ותורתך שמורה בלבבי אשר היא מכלל המעיים :
<b style="color: gray;">מלבי"ם פירוש המילות</b> לעשות, כי אחר שחפצתי לעשות רצונך, שזה אני חפץ מעצמי לעשות דבר המרוצה לך, ואני מוכן מצד טבעי להראות לך אות שאני מכיר טובה וא''א להראות זה בפועל רק ע''י איזה פעולה מעשיית הרגילה בין בני אדם, שיתנדב אדם להביא למי שהיטיב עמו דורון ומנחה ותודה, א''כ ותורתך בתוך מעי, איני צריך לבקש את תורתך בספר הכתוב בקלף ודיו וחרט אנוש, כי התורה הזאת מהבאת תודה היא כתובה בתוך מעי, היינו שהיא נמצאת בקרבי ובמצפוני ושכלי :
<h3>{י}</h3>
בִּשַּׂ֤רְתִּי צֶ֨דֶק ׀ בְּקָ֘הָ֤ל רָ֗ב הִנֵּ֣ה שְׂ֭פָתַי לֹ֣א אֶכְלָ֑א יְ֝הוָ֗ה אַתָּ֥ה יָדָֽעְתָּ׃
<b style="color: gray;">רש"י</b> בשרתי צדק . שירה על הים ושירה על הבאר שירת דבורה : לא אכלא . לא אמנע לשון ויכלא הגשם ( בראשית ח' ) לא תכלא רחמיך , לא תמנע :
<b style="color: gray;">מצודת דוד</b> בשרתי . השמעתי לרבים את דברי התורה ולא מנעתי שפתי מלהשמיע והלא אתה ה' ידעת שכדברי כן הוא :
<b style="color: gray;">מצודת ציון</b> בשרתי . ענין השמעות חדשות לרבים : אכלא . אמנע כמו ויכלא הגשם ( בראשית ח' ) :
<b style="color: gray;">תורה תמימה</b> רב המנונא רמי כתיב בלבי צפנתי אמרתך וכתיב בשרתי צדק בקהל רב לא קשיא כאן בזמן שעירא היאירי קיים כאן בזמן שאין עירא היאירי קיים וכו'.<small><span style="color: gray;">עירובין סג ע"א</span></small>
<b style="color: gray;">מלבי"ם פירוש המילות</b> בשרתי, אחר שהציע לאמר שהקרבן שמביא אינו מביאו מהכרחיות התורה רק מרצון שכלו ונפשו המתנדבת לה', יאמר כי גם מה שהוא מספר את הנס הזה לפני קהל רב, בל יחשב לו זה לגאוה והתנשאות, וכאלו כונתו להתפאר כי עשה צדק ובעבור זה עזרהו ה' (כמ''ש קוה קויתי ה' ויט אלי), שמהראוי לשלמים להסתיר צדקתם ולא להתפאר בו לפני המונים שאז מורה שצדקתם היא שלא לשם ה' רק להתפאר, ע''ז אומר שמה שבשרתי צדק (היינו צדקי) לקהל רב, הנה שפתי לא אכלא, איני צריך לכלוא את שפתי מזה, כי ה' אתה ידעת האמת שאין כונתי להתפאר, רק כי.
<h3>{יא}</h3>
צִדְקָתְךָ֬ לֹא־כִסִּ֨יתִי ׀ בְּת֬וֹךְ לִבִּ֗י אֱמוּנָתְךָ֣ וּתְשׁוּעָתְךָ֣ אָמָ֑רְתִּי לֹא־כִחַ֥דְתִּי חַסְדְּךָ֥ וַ֝אֲמִתְּךָ֗ לְקָהָ֥ל רָֽב׃
<b style="color: gray;">מצודת דוד</b> צדקתך . והצדקה שעשית עמדי לא כסיתי בלבי מלהודיע לרבים : לא כחדתי . לא מנעתי מלספר חסדך לקהל רב בכדי להמשיך לבם אחריך :
<b style="color: gray;">מצודת ציון</b> כחדתי . מנעתי כמו ולא כחדו מאבותם ( איוב ט''ו ) :
<b style="color: gray;">מלבי"ם פירוש המילות</b> צדקתך לא כסיתי בתוך לבי, שלא רציתי לכסות צדקתך, שהיה כונתי שידעו הכל את צדקתך, אמונתך ותשועתך אמרתי, במה שאמרתי תשועתך בזה אמרתי אמונתך, שע''י שישמעו איך אתה מושיע חוסים, בזה יאמינו בך ויכירו שאתה משגיח על צדקתי, ולכן לא כחדתי חסדך ואמתך לקהל רב, אחר שאין כונתי להתפאר רק שיתקדש שם שמים עי''ז ויראו רבים וייראו ויבטחו ויאמינו בה', ולכן אבקש.
<h3>{יב}</h3>
אַתָּ֤ה יְהוָ֗ה לֹא־תִכְלָ֣א רַחֲמֶ֣יךָ מִמֶּ֑נִּי חַסְדְּךָ֥ וַ֝אֲמִתְּךָ֗ תָּמִ֥יד יִצְּרֽוּנִי׃
<b style="color: gray;">רש"י</b> יצרוני . ישמרוני :
<b style="color: gray;">מצודת דוד</b> אתה ה' . לכן גם אתה ה' השב גמול ולא תמנע רחמיך ממני : ואמתך . אמתת הבטחתך :
<b style="color: gray;">מלבי"ם פירוש המילות</b> אתה ה' לא תכלא רחמיך ממני, ותחשוב לי זאת לזכות, והנה ה' יושיע או מצד הרחמים בראותו עני המדוכא וצערו, או מצד החסד או האמת, החסד הוא מה שיעשה ה' בלא שום זכות או הבטחה קדמה לו, והאמת הוא מה שיעשה ה' ע''י זכות או ע''י הבטחה, כמו דוד שהבטיחו ה' ע''י שמואל בעת משחו למלך שיושיעהו תמיד, ועל הרחמים אמר לא תכלא רחמיך ממני, היינו בעת צרה שאני צריך לרחמים, אבל חסדך ואמתך תמיד יצרוני אף שלא בעת צרה :
<h3>{יג}</h3>
כִּ֤י אָפְפ֥וּ־עָלַ֨י ׀ רָע֡וֹת עַד־אֵ֬ין מִסְפָּ֗ר הִשִּׂיג֣וּנִי עֲ֭וֹנֹתַי וְלֹא־יָכֹ֣לְתִּי לִרְא֑וֹת עָצְמ֥וּ מִשַּֽׂעֲר֥וֹת רֹ֝אשִׁ֗י וְלִבִּ֥י עֲזָבָֽנִי׃
<b style="color: gray;">רש"י</b> אפפו . סבבו :
<b style="color: gray;">מצודת דוד</b> השיגוני . המקטריגים הנעשים מעונותי רדפו אחרי והשיגוני : ולא יכלתי לראות . כי כהו עיני מהצרות : ולבי עזבני . הלך ממני אומץ הלב :
<b style="color: gray;">מצודת ציון</b> אפפו . סבבו כמו אפפוני חבלי מות ( לעיל י''ח ) : עצמו . ענין ריבוי :
<b style="color: gray;">מלבי"ם פירוש המילות</b> כי אפפו, בעת שאפפו עלי רעות עד אין מספר, היה הסבה לזה כי השיגוני עונותי, שע''י עונותי באו עלי הרעות, כמ''ש לא הנחש ממית אלא החטא ממית, רק אנכי לא יכלתי לראות, שטחו עיני מראות שהעון הוא המיסר אותי, והגם שעונותי עצמו משערות ראשי, והיו רבים מאד עד שהיה ראוי לי לראות ולהבחין זאת, מ''מ לבי עזבני, ולא יכלתי להבחין בהבחנת הלב שהרעות באו עלי ע''י עונותי הרבים :
<h3>{יד}</h3>
רְצֵ֣ה יְ֭הוָה לְהַצִּילֵ֑נִי יְ֝הוָ֗ה לְעֶזְרָ֥תִי חֽוּשָׁה׃
<b style="color: gray;">מצודת דוד</b> רצה . וכשתרצה אין מי שימחה בידך :
<b style="color: gray;">מלבי"ם פירוש המילות</b> רצה ה', שתתרצה ותתפייס על עוני, ותבא להצילני מן הבאים להרגני, וכן ה' לעזרתי חושה מיתר רעות הזמן :
<h3>{טו}</h3>
יֵ֘בֹ֤שׁוּ וְיַחְפְּר֨וּ ׀ יַחַד֮ מְבַקְשֵׁ֥י נַפְשִׁ֗י לִסְפּ֫וֹתָ֥הּ יִסֹּ֣גוּ אָ֭חוֹר וְיִכָּלְמ֑וּ חֲ֝פֵצֵ֗י רָעָתִֽי׃
<b style="color: gray;">רש"י</b> לספותה . לכלותה כדמתרגמינן ( דברים ב' ) עד תם כל הדור עד דסף כל דרא :
<b style="color: gray;">מצודת דוד</b> יבושו . כשיראו הצלתי : יסוגו אחור . כאדם הבוש החוזר על עקבו :
<b style="color: gray;">מצודת ציון</b> לספותה . לכלותה כמו ספתה בהמות ( ירמיה י''ב ) : יסוגו אחור . יחזרו לאחור :
<b style="color: gray;">מלבי"ם פירוש המילות</b> יבושו, עד שעי''כ יבושו מבקשי נפשי להרגני, וגם יסוגו אחור חפצי רעתי שהם השונאים אותי בסתר, הגם שאין באים בפועל לבקש נפשי, רק שמתאוים רעתי :
<b style="color: gray;">מלבי"ם ביאור המילות</b> יבושו, ויחפרו, ויכלמו. הבושה היא מעצמו, והכלימה והחרפה והחפר הוא מאחרים (לקמן מ''ד ט''ז), וחפירה וחפר גדול מכלימה, מבקשי נפשי יחפרו, וחפצי רעתי יכלמו, שהוא קטן מחפירה, כפי מדת רעתם תהיה בשתם, ולמעלה (ל''ה) דבר בהשקפה אחרת שגם חושבי רעתו יחפרו, בדרך לא זו אף זו :
<h3>{טז}</h3>
יָ֭שֹׁמּוּ עַל־עֵ֣קֶב בָּשְׁתָּ֑ם הָאֹמְרִ֥ים לִ֝֗י הֶאָ֥ח ׀ הֶאָֽח׃
<b style="color: gray;">רש"י</b> ישומו . יתמהו : על עקב בשתם . כשיקבלו בשתם על עקב הכל במדה שמדדו ובדרך שהלכו למולי , על עקב ( לקמן ע''ז ) ועקבותיך לא נודעו ( שיר א' ) צאי לך בעקבי הצאן כולם לשון מדרך כף רגל הם טרצי''ש בלע''ז , על עקב אנ''ציש טרצ''יש : האומרים לי האח . האומרים עלי בשבילי האח כשהצרה באה מתהללים באידי , כל עני ואביון שבתהלים אינו אלא כנגד ישראל :
<b style="color: gray;">מצודת דוד</b> ישמו . יהיו שוממים בעבור גמול שכר בשתם שמביישים אותי ואומרים עלי האח ושמחים לצרתי :
<b style="color: gray;">מצודת ציון</b> ישומו . לשון שממון : עקב . ענין שכר וגמול כמו עקב תשמעון ( דברים ז' ) . האח . הוא ענין לשון שמחה :
<b style="color: gray;">מלבי"ם פירוש המילות</b> ישמו, וגם אותם שמביישים אותי ע''י שמוציאים עלי דבת שקרים והם אומרים האח האח ראתה עיננו (כנ''ל ל''ה כ''א), ישמו בעבור בשתם שמביישים אותי :
<h3>{יז}</h3>
יָ֘שִׂ֤ישׂוּ וְיִשְׂמְח֨וּ ׀ בְּךָ֗ כָּֽל־מְבַ֫קְשֶׁ֥יךָ יֹאמְר֣וּ תָ֭מִיד יִגְדַּ֣ל יְהוָ֑ה אֹֽ֝הֲבֵ֗י תְּשׁוּעָתֶֽךָ׃
<b style="color: gray;">מצודת דוד</b> בך . בתשועתך : אוהבי . האוהבים שיבוא להם התשועה על ידך יאמרו תמיד יגדל ה' ר''ל יבוא להם התשועה ויהללו את ה' :
<b style="color: gray;">מלבי"ם פירוש המילות</b> ישישו וישמחו בך כל מבקשיך, באשר יראו שאתה מושיע להבוטחים בך, ויאמר שיש הבדל בין המבקש ה' להמבקש תכלית אחר, שהמבקש תכלית אחר לא ישמח ע''י הבקשה רק אם בקש ומצא את הדבר אשר בקש, אבל בך ישמחו גם מבקשיך, כי הבקשה עצמה היא התכלית והיא השגת המבוקש כמ''ש ישמח לב מבקשי ה', ויאמרו תמיד יגדל ה' אוהבי תשועתך שמי שאינו אוהב התשועה בעצמה רק את התכלית הנצמח ע''י התשועה מה שע''י התשועה נמלט מצרה, הוא לא יבקש את התשועה, כי היה רוצה יותר שלא היתה הצרה מגעת אליו ולא היה מצטרך לישועה, אבל אלה שרוצים ואוהבים התשועה בעצמה באשר ע''י התשועה יתקדש שם ה', הם רוצים שיצטרכו תמיד לתשועה כדי שעי''ז יגדל ה' תמיד ויתקדש שמו, והם רוצים שיצטרכו תמיד לישועה כדי להגדיל שם ה' עי''כ :
<b style="color: gray;">מלבי"ם ביאור המילות</b> ישישו וישמחו. השישה בפועל והשמחה הוא בלב, כמו שפרשתי בכ''מ.
<h3>{יח}</h3>
וַאֲנִ֤י ׀ עָנִ֣י וְאֶבְיוֹן֮ אֲדֹנָ֪י יַחֲשָׁ֫ב לִ֥י עֶזְרָתִ֣י וּמְפַלְטִ֣י אַ֑תָּה אֱ֝לֹהַ֗י אַל־תְּאַחַֽר׃
<b style="color: gray;">רש"י</b> יחשב לי . יתן לי לב לחשוב עניותי ואביונותי להושיעני : יחשב לי . פנישוי''יט בלע''ז :
<b style="color: gray;">מצודת דוד</b> עני ואביון . אני מכניע את עצמי לפניך כעני ואביון וה' יחשב לי את ההכנעה הזאת לזכות : אל תאחר . להביא את התשועה :
<b style="color: gray;">מצודת ציון</b> ואביון . הוא דל מעני כי תאב הוא לכל דבר היות הכל נמנע מאתו : תאחר . מלשון איחור והמתנה :
<b style="color: gray;">מלבי"ם פירוש המילות</b> ואני, ר''ל ואני מצטרך תמיד לישועה, כי ה' יחשב לי שאני עני ואביון, ואין לי מאומה מצד עצמי רק מה שאשיג בישועת ה', כי רק עזרי ומפלטי אתה, שאני נרדף תמיד מאויבי ואני עני וחלש כח כנגדם רק מה שאתה עזרי ומפלטי מידם, לכן אלהי אל תאחר את הזמן הצריך לישועה כי דלותי מאד מצד עצמי :
<h2>תהילים פרק-מא</h2>
<h3>{א}</h3>
לַמְנַצֵּ֗חַ מִזְמ֥וֹר לְדָוִֽד׃
<b style="color: gray;">מלבי"ם פירוש המילות</b> למנצח, מזמור זה יסד בעת חליו ואויביו רצו אז להמיתו בסם המות (כנ''ל ל''ח) ובקש שיושיעהו ה', ויספר גם כן השגחת ה' החופפת על הדל ואין אונים :
<h3>{ב}</h3>
אַ֭שְׁרֵי מַשְׂכִּ֣יל אֶל־דָּ֑ל בְּי֥וֹם רָ֝עָ֗ה יְֽמַלְּטֵ֥הוּ יְהוָֽה׃
<b style="color: gray;">רש"י</b> אל דל . חולה לבקרו כענין שנאמר ( ש''א י''ג ) מדוע אתה ככה דל דאמנון : ביום רעה . זה גיהנם , ובעולם הזה מה שכרו :
<b style="color: gray;">מצודת דוד</b> משכיל אל דל . הנותן צדקה לדל בהשכל לבל יכלימו : ביום רעה . ובגמול זה ימלטהו ה' כשיהיה בעולם עת רעה כי לא תעבור עליו :
<b style="color: gray;">תורה תמימה</b> אמר רב כל המבקר את החולה ניצול מדינה של גיהנם שנאמר אשרי משכיל אל דל ביום רעה ימלטהו י"י אין דל אלא חולה שנאמר מדלה יבצעני וכו'<small><span style="color: gray;">נדרים מ ע"א</span></small>
רבי חיננא בר פפא הוה מפליג מצוה בליליא חד זמן פגע ביה רבהון דרוחייא א"ל לא כן אלפן ר' לא תסיג גבול רעך א"ל ולא כן כתיב מתן בסתר יכפה אף והוה מסתפי מיניה וערק מן קומוי אמר רבי יונה אשרי נותן לדל אין כתיב כאן אלא אשרי משכיל אל דל זה שהוא מסתכל במצוה היאך לעשותה כיצד היה רבי (יוחנן) יונה עושה כשהיה רואה עני בן טובים שירד מנכסיו היה אומר לו בני בשביל ששמעתי שנפלה לך ירושה ממקום אחר טול ואת פורע מן דהוה נסיב הוה א"ל מתנה היא לך וכו'.<small><span style="color: gray;">שקלים טו ע"א</span></small>
<b style="color: gray;">מלבי"ם פירוש המילות</b> אשרי משכיל אל דל, ר''ל אשרי להגבר המשכיל ומעיין בשכלו על עניני הדל ומקריו, כי מן קיום הדל בארץ ואיך ישמר מן הפגעים יתראה בחוש השגחת ה', על החלשים והנדכאים, כי העשיר והגבור והעריץ ניצול בדרך הטבע ע''י עשרו וגבורתו, כמ''ש הון עשיר קרית עזו כמש''פ שם, אבל הדל שחסרים לו כל האמצעים שע''י ינצל מפגעי העולם, כל קיומו הוא רק ע''י השגחת ה' הפרטיית, ומבאר {{{א}}} הפגעים הבאים על ידי העת והזמן ביום רעה הוא רעת הזמן, מי יצילהו אז מרעת השלג בסתיו, מרעת החום הבוער בקיץ, מרעת שינוי התקופות, הלא ימלטהו ה', הוא ניצול אז רק ע''י ההשגחה.
<h3>{ג}</h3>
יְהוָ֤ה ׀ יִשְׁמְרֵ֣הוּ וִֽ֭יחַיֵּהוּ (יאשר) [וְאֻשַּׁ֣ר] בָּאָ֑רֶץ וְאַֽל־תִּ֝תְּנֵ֗הוּ בְּנֶ֣פֶשׁ אֹיְבָֽיו׃
<b style="color: gray;">רש"י</b> ה' ישמרהו ויחייהו . למי שמבקרו ומטיב לו :
<b style="color: gray;">מצודת דוד</b> ואשר . ישובח בכל הארץ הכל יאמרו אשריו : ואל תתנהו . אתה ה' הן ידעתי שלא תתנהו ברצון אויביו להשיג בו תאותם :
<b style="color: gray;">מצודת ציון</b> ואשר . ישובח והוא מלשון אשרי : בנפש . ברצון כמו אם יש את נפשכם ( בראשית כ''ב ) :
<b style="color: gray;">תורה תמימה</b> ואם ביקר מה שכרו מה שכרו כדאמר ניצול מדינה של גיהנם אלא מה שכרו בעוה"ז י"י ישמרהו ויחייהו ואושר בארץ ואל תתנהו בנפש אויביו יי' ישמרהו מיצר הרע ויחייהו מן היסורין ואושר בארץ שיהו הכל מתכבדין בו ואל תתנהו בנפש אויביו שיזדמנו לו ריעים כנעמן שריפו את צרעתו ואל יזדמנו לו ריעים כרחבעם שחילקו את מלכותו וכו'.<small><span style="color: gray;">נדרים מ ע"א</span></small>
<b style="color: gray;">מלבי"ם פירוש המילות</b> ה', זאת שנית, הרעות המסובבים ע''י חסרון הצרכים ההכרחיים מעון וכסות ומזון, ה' ישמרהו, הגם שאין לו שמירה ממעון ובגד, ויחייהו הגם שחסר לו מזון הצריך לחיי נפש, {{{ג}}} הרעות המסובבים מצד המקום שהעשירים ממרחק יביאו לחמם ומחסורם והוא יאושר בארץ, לא ינוע אל אפסי ארץ על טרפו רק בארץ אשר ישכון שם ודבקה לארץ בטנו, שם יהיה מאושר ע''י השגחת ה', {{{ד}}} הרעות המסובבים ע''י אויבים וצוררים, אל תתנהו בנפש אויביו :
<h3>{ד}</h3>
יְֽהוָ֗ה יִ֭סְעָדֶנּוּ עַל־עֶ֣רֶשׂ דְּוָ֑י כָּל־מִ֝שְׁכָּב֗וֹ הָפַ֥כְתָּ בְחָלְיֽוֹ׃
<b style="color: gray;">רש"י</b> על ערש דוי . ערש לי''ט בלע''ז ( דברים ג' ) והנה ערשו ערש ברזל , כשיחלה גם הוא יסעדנו , מהו על ערש דוי זה יום שביעי של חולי שהוא דוה מאוד כך נדרש באגדת תהלים : כל משכבו הפכת בחליו . אף בשעה שחליו כבד עליו שנהפך כל מרגועו ומנוחתו :
<b style="color: gray;">מצודת דוד</b> ה' יסעדנו . כשיפול למשכב יסעדנו ה' בהיותו על מטתו בחליו : הפכת . בעת חליו תהפכו בכל מקום משכבו מצד אל צד כדרך המשמש את החולה אשר יצטרך למי לסעדו בזה ואמר בדרך משל :
<b style="color: gray;">מצודת ציון</b> יסעדנו . מלשון סעד ותמיכה : ערש . מטה : דוי . מלשון מדוה וחלי :
<b style="color: gray;">תורה תמימה</b> דאמר רב ענן אמר רב מנין ששכינה סועד את החולה שנאמר ה' יסעדנו על ערש דוי תניא נמי הכי הנכנס לבקר את החולה לא ישב לא על גבי מטה ולא על גבי כסא אלא מתעטף ויושב לפניו מפני ששכינה למעלה מראשותיו של חולה שנאמר ה' יסעדנו על ערש דוי ואמר רבא אמר רבין מנין שהקב"ה זן את החולה שנאמר ה' יסעדנו על ערש דוי וכו'.<small><span style="color: gray;">שבת יב ע"ב</span></small>
אמר רבין אמר רב מניין שהקב"ה זן את החולה שנאמר יי' יסעדנו על ערש דוי וגו' ואמר רבין אמר רב מניין שהשכינה שרויה למעלה ממטתו של חולה שנאמר יי' יסעדנו על ערש דוי וכו'.<small><span style="color: gray;">נדרים מ ע"א</span></small>
רב המנונא אמר חוזר לימי עלומיו שנאמר רוטפש בשרו מנוער ישוב לימי עלומיו כל משכבו הפכת בחליו וכו'.<small><span style="color: gray;">נדרים מא ע"א</span></small>
<b style="color: gray;">מלבי"ם פירוש המילות</b> ה', {{{ה}}} הרעות המסובבים ע''י מזג גופו, ה' יסעדנו על ערש דוי, הגם שאין לו אז מי שיסעד אותו ה' יסעדהו, והגם שאין לו מי שיהפוך משכבו כמו שצריך לחולה שיהפכו משכבו כפעם בפעם עת יתלחלח ע''י חליו, והנה אתה ה' הפכת כל משכבו בעת חליו, ר''ל תשגיח עליו ע''ז שלא יזיקהו זאת, גם י''ל שר''ל שהפכת משכבו עם חליו, החולי עצמה תעשה זאת להפך משכבו כי תשגיח לרפאותו מחליו -- אחר שבאר איך ישגיח ה' על החלושים והדלים, יאמר כי גם אליו שהוא דל וחלוש ונעזב מכל, נלוה השגחת ה', כי
<b style="color: gray;">מלבי"ם ביאור המילות</b> כל משכבו. הכסתות ששוכב עליהם, כמו ואיש אשר יגע במשכבו, ויש לפרש משכבו שכיבתו כמו משכב הצהרים שתהפכהו מצד אל צד כמו שעושים לחולים :
<h3>{ה}</h3>
אֲ‍ֽנִי־אָ֭מַרְתִּי יְהוָ֣ה חָנֵּ֑נִי רְפָאָ֥ה נַ֝פְשִׁ֗י כִּי־חָטָ֥אתִי לָֽךְ׃
<b style="color: gray;">רש"י</b> אני אמרתי ה' חנני . אני אין לי מבקרים לטובה וכשאני צועק מתוך חוליי ואומר ה' חנני וגו' אויבי שמחים עלי ואומרים דבר הרע לי מתי ימות וגו' :
<b style="color: gray;">מצודת דוד</b> אני אמרתי . בעת חליי אמרתי רפאה נפשי ר''ל מחול עוני כי העון הוא חולי הנפש והמחילה היא הרפואה : כי חטאתי לך . וצריך אני למחילה שהיא רפואת הנפש וממילא תבוא רפואת הגוף והוא הסעד אשר יסעד את החולה :
<b style="color: gray;">מלבי"ם פירוש המילות</b> אני אמרתי, אני כבר הגעתי עד שערי מות, עד שלא התפללתי עוד על רפואת הגוף, כי התיאש מחיים, רק התודיתי הוידוי שמתודים קודם המות ואמרתי ה' חנני רפאה נפשי כי חטאתי לך, שהגם שמתיאש מרפואת הגוף מבקש רפואת הנפש ומחילת העונות
<h3>{ו}</h3>
אוֹיְבַ֗י יֹאמְר֣וּ רַ֣ע לִ֑י מָתַ֥י יָ֝מ֗וּת וְאָבַ֥ד שְׁמֽוֹ׃
<b style="color: gray;">מצודת דוד</b> רע לי . הנה הרע מוכן לבוא עלי ומתי ימות ר''ל היו מצפים שיקרב לבוא יום מיתתי :
<b style="color: gray;">מלבי"ם פירוש המילות</b> אויבי, בעת ההיא אמרו אויבי שזה סימן רע לי, שלא אקום עוד מחליי, והיו מקוים לאמר מתי ימות ואבד שמו :
<h3>{ז}</h3>
וְאִם־בָּ֤א לִרְא֨וֹת ׀ שָׁ֤וְא יְדַבֵּ֗ר לִבּ֗וֹ יִקְבָּץ־אָ֥וֶן ל֑וֹ יֵצֵ֖א לַח֣וּץ יְדַבֵּֽר׃
<b style="color: gray;">רש"י</b> שוא ידבר . מראה עצמו כאילו הוא מיצר וכשהוא יושב לפני יקבוץ לבו מחשבות און לעצמו מה רעה ידבר בצאתו וכשיוצא לחוץ מדבר אותה :
<b style="color: gray;">מצודת דוד</b> ואם בא לראות . וכאשר בא מי מהם לראות בי ולבקרני היה מדבר עמי שוא כי בפיו ינחם אותי ובלבו היה מקבץ דברי און ועמל וכשיצא לחוץ אל חבריו היה מדבר האון אשר קבץ בלבו :
<b style="color: gray;">מלבי"ם פירוש המילות</b> ואם בא לראות שוא ידבר, אבל אם נמצא ביניהם אחד שהוא דבר להם שזה דבר שוא מה שהם מחליטים שאני מוכן למות מתוך החולי הזה, ועי''כ בא לראות את האמת, אם חליי מסוכן כדבריהם או לא, אז עת שבא האיש שדבר שהוא שוא שאיני מסוכן ובא לראותי ולבקרי, וראה שעדיין אני חי וירא פן אתרפא, אז לבו יקבץ און לו חשב בלבו תחבולות און איך למותתני, אחר שראה שאפשר שאחיה מן החולי, ובצאתו לחוץ אז ידבר והגיד זאת לרעיו ששלחוהו לבקרני, ואז.
<h3>{ח}</h3>
יַ֗חַד עָלַ֣י יִ֭תְלַחֲשׁוּ כָּל־שֹׂנְאָ֑י עָלַ֓י ׀ יַחְשְׁב֖וּ רָעָ֣ה לִֽי׃
<b style="color: gray;">רש"י</b> עלי יחשבו . דבר שהוא רעה לי ומה המחשב' דבר בליעל יצוק בו כל רשעיות שעשה יצוקו וישתפכו בגופו והואיל ואשר שכב לא יוסיף לקום כך מקללים אותי :
<b style="color: gray;">מצודת דוד</b> יחד וגו' . ר''ל כל שונאי יחד ידברו עלי דברי גנות ובחשאי לבל יהא נשמע לי . עלי יחשבו . חושבים עלי שיבא לי הרעה :
<b style="color: gray;">מצודת ציון</b> יתלחשו . מלשון לחש וקול נמוך :
<b style="color: gray;">מלבי"ם פירוש המילות</b> יחד עלי יתלחשו כל שונאי, יתלחשו עצות איך לגרום מיתתי, ויחשבו עלי לעשות רעה לי להמיתני, ויאמרו זה לזה.
<h3>{ט}</h3>
דְּֽבַר־בְּ֭לִיַּעַל יָצ֣וּק בּ֑וֹ וַאֲשֶׁ֥ר שָׁ֝כַ֗ב לֹא־יוֹסִ֥יף לָקֽוּם׃
<b style="color: gray;">מצודת דוד</b> דבר בליעל . אומרים עלי דבר הבליעל שעשה הוא יצוק בו את החלי הזה ר''ל עונו גרמה החלי ולזה החלי אשר שכב בה לא יקום ממנה כי מות ימות :
<b style="color: gray;">מצודת ציון</b> בליעל . בלי עול שמים : יצוק . מלשון יציקה :
<b style="color: gray;">מלבי"ם פירוש המילות</b> דבר בליעל יצוק בו, שצריך ליצוק על גופו דבר בליעל, היינו דבר רע וממית, סם המות ודבר ארסי כדי שאחר אשר שכב לא יוסיף לקום וימות מפני הסם :
<b style="color: gray;">מלבי"ם ביאור המילות</b> דבר בליעל. הושאל מדבר רע מוסרי, פן יהיה דבר עם לבבך בליעל, אל דבר רע מזיק לגוף, כמו ולא היה דבר רע בסיר (מ''ב ד'), ויצוק. מענין יציקה :
<h3>{י}</h3>
גַּם־אִ֤ישׁ שְׁלוֹמִ֨י ׀ אֲשֶׁר־בָּטַ֣חְתִּי ב֭וֹ אוֹכֵ֣ל לַחְמִ֑י הִגְדִּ֖יל עָלַ֣י עָקֵֽב׃
<b style="color: gray;">רש"י</b> הגדיל עלי עקב . מארב כמו ( יהושע ח' ) ואת עקבו מים לעיר :
<b style="color: gray;">מצודת דוד</b> גם איש שלומי . גם האיש אשר היה עמי בשלום אשר האכלתיו לחמי : הגדיל עלי עקב . היה מגדיל עלי מארב לארוב על נפשי :
<b style="color: gray;">מצודת ציון</b> עקב . ענין מארב כמו ואת עקבו מים ( יהושע ח' ) :
<b style="color: gray;">תורה תמימה</b> ההוא דהוה קאמר ואזיל גברא דרחיצנא עליה אדייה לגזיזיה וקם א"ל שמואל לרב יהודה קרא כתיב גם איש שלומי אשר בטחתי בו וגו'<small><span style="color: gray;">סנהדרין ז ע"א</span></small>
<b style="color: gray;">מלבי"ם פירוש המילות</b> גם, והגם שנשמרתי מקחת אוכל משום אדם רק מאת משרת נאמן ביתי שבטחתי בו שהוא לא יעשה לי רעה, אבל גם איש שלומי אשר בטחתי בו הגדיל עלי עקב ומארב, והיה עמהם בקושרים להשחית עץ בלחמי, והיה דרך המלכים הקדמונים שהמשרת המתקן ונותן לפניהם המאכל היה צריך לאכול תחלה מלחם המלך, למען יודע בזה שלא שם שם דבר רע, וע''כ קראו אוכל לחמי, ובכ''ז היה בעצה עמהם ולא חשש ע''ז שיצטרך לאכלו תחלה :
<b style="color: gray;">מלבי"ם ביאור המילות</b> עקב. מארב :
<h3>{יא}</h3>
וְאַתָּ֤ה יְהוָ֗ה חָנֵּ֥נִי וַהֲקִימֵ֑נִי וַֽאֲשַׁלְּמָ֥ה לָהֶֽם׃
<b style="color: gray;">מצודת דוד</b> ואתה ה' . אז בחליי התפללתי ואמרתי אתה ה' חנני והקימני מחלי זה ואשלמה להם כגמולם :
<b style="color: gray;">מלבי"ם פירוש המילות</b> (יא-יב) ואתה ה' חנני והקימני מחליי. ואשלמה להם, שאף שתחלה סיפר שהתיאש מחיים, אבל אחר שראה רשעת אויביו התחיל לבקש שיקום מחליו כדי לשלם להם, ובאר כי בזאת ידעתי כי חפצת בי כי לא יריע אויבי עלי, ואחר שהם שמחים על מיתתי צריך אתה להקימני, וכמ''ש בנפול אויבך אל תשמח פן יראה ה' ורע בעיניו והשיב מעליו אפו, גם יל''פ שר''ל ואשלמה להם בזאת, ר''ל זאת יהיו התשלומין, מה שידעתי כי חפצת בי עד שלא יריע אויבי עלי, זה יהיו התשלומין שאשלם להם, כי בזה יכלו עיניהם לראות בהצלחתי ושידעו בטח שאין ביכלתם להרע לי כי ה' אתי :
<h3>{יב}</h3>
בְּזֹ֣את יָ֭דַעְתִּי כִּֽי־חָפַ֣צְתָּ בִּ֑י כִּ֤י לֹֽא־יָרִ֖יעַ אֹיְבִ֣י עָלָֽי׃
<b style="color: gray;">רש"י</b> בזאת ידעתי וגו' . כשתחננו ותקיימנו אדע כי חפצת בי כאשר לא יריע אויבי תרועת שמחה עלי ואראה כי בתמי תמכת בי :
<b style="color: gray;">מצודת דוד</b> בזאת . כשתרפאני אז אדע כי חפצת בי : יריע . תרועה של שמחה :
<h3>{יג}</h3>
וַאֲנִ֗י בְּ֭תֻמִּי תָּמַ֣כְתָּ בִּ֑י וַתַּצִּיבֵ֖נִי לְפָנֶ֣יךָ לְעוֹלָֽם׃
<b style="color: gray;">מצודת דוד</b> ואני בתומי . ובעבור שהלכתי אני בתמימות לזה תמכת בי בחליי והצבתני לפניך בבריאות כל ימי חיי וכ''ז מוסב למעלה לומר כשם שתמך לי בחליי בעבור כשרון מעשי כן יסעוד ויתמוך את כל משכיל אל דל :
<b style="color: gray;">מלבי"ם פירוש המילות</b> ואני, מה שנתרפאתי מחליי ידעתי כי תמכת בי ע''י תמי, ותציבני לפניך, שמה שהצבתני היה כדי שאהיה לפניך לעולם, לעבדך ולעשות רצונך בענין שאתהלך לפניך תמיד : ברוך ה' אלהי ישראל, הוא סיום דברי הספר הראשון, כי מכאן ואילך יתחילו מזמורי בני קרח, ונגד הברכות והתהלות שברך והלל עד עתה בספר הזה, אמר שברכות אלו יהיו בפי ישראל מן העולם ועד העולם לדור דורים, אמן ואמן :
<h3>{יד}</h3>
בָּ֘ר֤וּךְ יְהוָ֨ה ׀ אֱלֹ֘הֵ֤י יִשְׂרָאֵ֗ל מֵֽ֭הָעוֹלָם וְעַ֥ד הָעוֹלָ֗ם אָ֘מֵ֥ן ׀ וְאָמֵֽן׃
<b style="color: gray;">רש"י</b> ברוך ה' . כשאקום מחוליי אברכך כן :
<b style="color: gray;">מצודת דוד</b> ברוך ה' . נתן הודאה לאל ככלותו הספר על אשר נתן בו רוח ה' לדבר בו . מהעולם . ר''ל מקצה העולם עד קצהו : אמן ואמן . הוא כדרך העונה אמן אחר הברכה להיות מקויים :
<b style="color: gray;">מצודת ציון</b> ברוך . ענין מהולל : אמן . הוא ענין ל' קיום והכפל לחזק :
<h2>תהילים פרק-מב</h2>
<h3>{א}</h3>
לַמְנַצֵּ֗חַ מַשְׂכִּ֥יל לִבְנֵי־קֹֽרַח׃
<b style="color: gray;">רש"י</b> לבני קרח . אסיר ואלקנה ואביאסף הם היו תחלה בעצת אביהם ובשעת המחלוקת פרשו וכשנבלעו כל סביבותיה' ופתתה הארץ את פיה נשאר מקומם בתוך פי הארץ כענין שנאמר ובני קרח לא מתו ושם אמרו שירה ושם יסדו המזמורי' הללו ועלו משם ושרת' עליהם רוח הקודש ונתנבאו על הגליות ועל חרבן הבית ועל מלכות בית דוד :
<b style="color: gray;">מצודת דוד</b> משכיל . בזה ילמדו דעת והשכל להתפלל על הגאולה :
<b style="color: gray;">מלבי"ם פירוש המילות</b> למנצח משכיל לבני קרח, מזמור זה הוסד מאת המנצחים מבני קרח, על הגלות, ונחלק לשלשה חלקים, כי בגלותינו נעדרו ממנו שני ענינים נכבדים שהיה לנו בימי קדם, {{{א}}} גילוי שכינה והנבואה, {{{ב}}} האותות והמופתים, כמ''ש אותותינו לא ראינו אין עוד נביא, כי בשני אלה נכבדנו בימי קדם, כמ''ש השמע עם קול אלהים חיים או הנסה אלהים לבא לקחת לו גוי מקרב גוי במסות באותות ובמופתים, ואמר (ישעיה ס''ג) איה המעלם מים את רועה צאנו איה השם בקרבו את רוח קדשו, וזאת שלישית הגלות בעצמו שהוא הפיזור שהיו מפוזרים אז בין עכו''ם סובלים צער ומכאובות, והם שלשה ענינים מיוחדים, {{{א}}} העדר הנבואה ורוה''ק וגילוי שכינה, הוא ענין הנוגע להנפש אשר היא בת אלהים ומשתוקקת אל הדבוק הזה הנפלא שחסר לה עתה, וע''ז הוסד החלק הראשון, טענת הנפש ע''ז ותנחומותיו אשר ינחם אותה (פסוק ו') מה תשתוחחי נפשי. {{{ב}}} העדר המופתים והנסים, הוא ענין הנוגע אל האלהות וכבוד שמו, שע''י הנפלאות היה ניכר גדולתו ומלכותו, וע''ז הוסד חלק השני מן פסוק ו' והלאה, וישוב ינחמנה במ''ש מה תשתוחחי נפשי, {{{ג}}} הגלות והפזור והמכאובים, הוא דבר הנוגע אל הגוף הכללי המון בית ישראל, וע''ז הוסד חלק ג' בסימן מ''ג טענות הכנסיה ותלונותיה ובקשה על קיבוץ גלויות ובנין בית הבחירה, ותנחומותיו ע''ז שלישית במ''ש מה תשתוחחי נפשי, ואמר בראשון ישועות פניו, ובשנים האחרונים ישועות פני ואלהי, כי השבת השכינה שבקש בראשון הוא ישועת פניו שיאיר פניו עלינו ולא יכנף עוד, והשבת המופתים והישועות העתידות שבקש אח''ז הם ישועות פני ואלהי, שבזה יודע הקשר שי''ל עם ישראל ושהוא אלהיהם, ולא מאסתים ולא געלתים לכלותם כי אני ה' אלהיהם :
<h3>{ב}</h3>
כְּאַיָּ֗ל תַּעֲרֹ֥ג עַל־אֲפִֽיקֵי־מָ֑יִם כֵּ֤ן נַפְשִׁ֨י תַעֲרֹ֖ג אֵלֶ֣יךָ אֱלֹהִֽים׃
<b style="color: gray;">רש"י</b> כאיל תערג על אפיקי מים . ל' ערג נופל על קול האיל כאשר יפול לשון נהם לארי ושקוק לדוב וגעה לשוורים , וצפצוף לעופות , אמרו רבותינו האילה הזאת חסידה שבחיות וכשהחיות צמאו' למים הם מתכנסות אליה שתתלה עיניה למרום ומה היא עושה חופרת גומא ומכנסת קרניה לתוכה וגועה , והקב''ה מרחם עליה והתהום מעלה לה מים . כאיל תערוג . כאילת תערוג לא נאמר וכאיל יערוג לא נאמר אלא כאיל תערוג דבר הכתוב בזכר ובנקיב' הזכר עורג על עסק המי' כמו שפרשנו , הנקיבה כשהיא כורעת לילד והי' צועקת הקב''ה מרחם עליה , ומנחם חבר תערוג עם לחייו כערוגת הבשם אכן לא יתכנו דבריו , גם דונש פתר אותו לשון קול של איל ( סא''א ) :
<b style="color: gray;">מצודת דוד</b> כאיל . כמו האילה הצועקת על חסרון המים כשאין לה לרוות הצמאון כן נפשי וכו' :
<b style="color: gray;">מצודת ציון</b> תערוג . כן נקרא שאגת האיל וכמו נהם לארי ושוקק לדוב והדומים : אפיקי . הם המקומות הנגרים בהם המים בחוזק :
<b style="color: gray;">מלבי"ם פירוש המילות</b> כאיל, האיל הוא צמא למים מצד טבעו ומלבד זה אוכל שרשים ארסיים ומבקש לכבות הארס במים, וע''י שני אלה תערג על אפיקי מים והיא צמאה למים, כן נפשי תערג אליך אלהים, אל גילוי השכינה והנבואה ורוה''ק כמו בימי קדם :
<b style="color: gray;">מלבי"ם ביאור המילות</b> כאיל. איל שם כולל זכרים ונקבות, והנקבה עורגת ביותר מהזכר, ותערג תהמה, כמו געיה לשור, והגה ליונה, ונביחה לכלב, ושאגה ונהימה לאריות וכדומה :
<h3>{ג}</h3>
צָמְאָ֬ה נַפְשִׁ֨י ׀ לֵאלֹהִים֮ לְאֵ֪ל חָ֥י מָתַ֥י אָב֑וֹא וְ֝אֵרָאֶ֗ה פְּנֵ֣י אֱלֹהִֽים׃
<b style="color: gray;">רש"י</b> מתי אבא ואראה פני אלהי' . לעלות לרגל ונתנבא כאן חורבן הבית ונאמר כאן מה תשתוחחי ג' פעמים כנגד שלש מלכיות העתידות לבטל עבודת המקדש וישראל צועקים ונגאלים מלכות בבל ויון ואדום . צמאה נפשי . כנסת ישראל אומרת כן בגלות בבל :
<b style="color: gray;">מצודת דוד</b> צמאה נפשי . מתאוה אני לבית אלהים כצמא מתאוה למים ואשאל מתי אבא לראות פני ה' בבה''מ :
<b style="color: gray;">תורה תמימה</b> ת"ר חמשה תלמידים היו לו לישו מתאי נקאי נצר ובוני ותודה אתיוהו למתי אמר להו מתי יהרג הכתיב מתי אבוא ואראה פני אלוהים אמרו לו אין מתי יהרג דכתיב מתי ימות ואבד שמו אתיוהו לנקאי אמר להו נקאי יהרג הכתיב ונקי וצדיק אל תהרוג אמרו לו אין נקאי יהרג דכתיב במסתרים יהרג נקי אתיהו לנצר אמר להו נצר יהרג והכתיב ונצר משרשיו יפרה אמרו ליה אין נצר יהרג דכתיב ואתה השלכת מקברך כנצר נתעב אתיוהו לבוני אמר להו בוני יהרג הכתיב בני בכורי ישראל אמרו ליה אין בוני יהרג דכתיב הנה אנכי הורג את בנך בכורך אתיהו לתודה אמר להו תודה יהרג הכתיב מזמור לתודה אמרו ליה אין תודה יהרג דכתיב זובח תודה יכבדנני:<small><span style="color: gray;">סנהדרין מג ע"א</span></small>
<b style="color: gray;">מלבי"ם פירוש המילות</b> צמאה, מבאר כי ההשתוקקות הזה הוא ג''כ מצד שני דברים, {{{א}}} טבעיי כמו שיצמא האיל מצד טבעו אל המים כן נפשי מצד טבעה צמאה לאלהים, מצד שהוא אל חי, שבו תלוי חיות הנפש ורוחניותה, כמ''ש ואתם הדבקים בה' אלהיכם חיים כולכם היום, וע''ז צמאה לאמר מתי אבוא ואראה פני אלהים כמו בימי קדם, זאת שנית היא צמאון מקרי כמו האיל שיתוסף בו הצמאון ע''י מאכלו שאוכל השרשים הארסיים, כן אנכי.
<h3>{ד}</h3>
הָֽיְתָה־לִּ֬י דִמְעָתִ֣י לֶ֭חֶם יוֹמָ֣ם וָלָ֑יְלָה בֶּאֱמֹ֥ר אֵלַ֥י כָּל־הַ֝יּ֗וֹם אַיֵּ֥ה אֱלֹהֶֽיךָ׃
<b style="color: gray;">רש"י</b> היתה לי דמעתי לחם . מכאן שהצרה משבעת את האדם ואינו מבקש לאכול וכן הוא אומר בחנה ותבכה ולא תאכל ( שמואל א א' ) :
<b style="color: gray;">מצודת דוד</b> היתה לי וגו' . דמעות בכיותי המה לי במקום הלחם ר''ל ישבעו אותי כאלו אכלתי לחם כי דמעות הבכי ימנעו האכילה וכן נאמר בחנה ותבכה ולא תאכל ( ש''א א ) : באמור . בעבור שאויבי אמרו לי איה אלהיך אם אלהים הוא יקום ויעזרך :
<b style="color: gray;">מלבי"ם פירוש המילות</b> היתה לי דמעתי הלחם של יומם ולילה, שלחם היום שהוא סעודת הבקר ולחם הלילה שהוא סעודת הערב היא דמעתי, שאני בוכה בבקר ובערב ע''מ שאומרים אלי כל היום איה אלהיך, והלחם הזה שהיא הדמעה מעורר עוד יותר הצמאון הזה אל המים הקדושים ממעיני הישועה שהיא הנבואה ורוה''ק, ור''ל שמלבד שהנפש תשתוקק לזה מצד טבעה, נתוסף תשוקתה ע''י מה שנעדר האור הזה ממנה וע''י רוב כוספה שישוב אליה, (וצייר דמעתו כלחם, כי לחם הנפש היא התורה והקרבנות והעבודות, ועתה כי נעדר לחמה תשבע מן הדמעות שתבכה ע''ז שבזה תמצא הנפש מרגוע, אבל עי''ז יתוסף עוד החשק והצמאון) :
<h3>{ה}</h3>
אֵ֤לֶּה אֶזְכְּרָ֨ה ׀ וְאֶשְׁפְּכָ֬ה עָלַ֨י ׀ נַפְשִׁ֗י כִּ֤י אֶֽעֱבֹ֨ר ׀ בַּסָּךְ֮ אֶדַּדֵּ֗ם עַד־בֵּ֥ית אֱלֹ֫הִ֥ים בְּקוֹל־רִנָּ֥ה וְתוֹדָ֗ה הָמ֥וֹן חוֹגֵֽג׃
<b style="color: gray;">רש"י</b> אלה אזכרה . כי אעבור בסך . פשוויי''אה בלע''ז , את זאת אני זוכרת ונפשי משתפכת בזכרי עליית הרגלים שהייתי עוברת בגדודי בני אדם ומדדה עמהם עד בית אלהים . סך ל' חשבון סך בני אדם , ד''א סך לשון סכך וסוכה כלומר בעגלת צב שהיו מחופות כמין סוכה ושמן בלשון אגדה סקפסטאות ואסקופיטי : אדדם . אדדה עמהם כמו מדדים עגלים וסייחים והאשה מדדה את בנה ותיבה זו משמשת כשתי תיבות , אדדה עמהם אטוויי''אמוץ שנבל''א בלע''ז , ומנחם חברו לשון ידידות כמו נתתי את ידידות נפשי בכף אויביה , ודונש פתר אדדם לשון דממה וכן דום לה' והתחולל לו ופתרון אדדם אאלם ואחריש עד אבא בית אלהים ברנה כמו אשמרה לפי מחסום בעוד רשע לנגדי וכמו ואני כחרש לא אשמע וכאלם לא יפתח פיו ודם הוא שורש בתיבה : אדדם . אדדה עמהם כמו ולא יכלו דברו לשלום ( בראשית ל''ז ) דבר עמו בשלום : המון חוגג . שהיו הולכים לחוג , ועל ככה יסד הפייט ( בשחרית פ' שקלים ביוצר של אלה אזכרה ע''ש ) עוצם המון חוגג ושוטף כנהר , ומ''א ל' יוני שקורין לבריכ' מים חוגגין :
<b style="color: gray;">מצודת דוד</b> אלה . הדברים האמורים למטה אזכרה ובעבור הצער שעלי נפשי משתפכת ורוצה לצאת : כי אעבור . בזכרי אשר עברתי לירושלים שלש פעמים בשנה בעגלות מכוסות כדרך החשובים והייתי מדדה ללכת לאט ובנחת עד בואי אל בה''מ : המון חוגג . בקול המון שמח ורוקד :
<b style="color: gray;">מצודת ציון</b> בסך . מלשון סכך ומכסה : אדדם . ענין ההלוך לאט ובנחת ובדרז''ל האשה מדדה את בנה ( שבת קכ''ח ) : המון . מלשון המיה : חוגג . ענין רקידת השמחה כמו אוכלים ושותים וחוגגים ( ש''א ל' ) :
<b style="color: gray;">מלבי"ם פירוש המילות</b> אלה, עוד נתוסף ענין אחר אשר אזכרהו ואשפכה עלי נפשי, כאלו אני סבותי בכל זאת שלא יצאתי לעזרתה, ונפשי תבכה ותתאונן עלי, כי תזכור כי אעבר בסך, שבימי קדם הייתי זריז ורץ ונמהר ללכת אל בית אלהים, עד שגם אם הוצרכתי לעבר בסך וקוצים, הייתי מדדה עליהם בכל הדרך עד בית אלהים, הלכתי על הקוצים והברקנים בקול רנה ותודה, לא יחידי רק המון חוגג, ועל זה עלי נפשי, תשתפך נפשי על שאני מתרשל עתה מעבודתו ואיני מוסר נפשי לבא לבית אלהים ושלא לחוש לכל המונעים והמכשולים אשר יעמדו לפני בדרך הזה :
<b style="color: gray;">מלבי"ם ביאור המילות</b> בסך. מסוכה של קוצים, כמו ישר ממסוכה (מיכה ז'), ואמר הנני שך את דרכך בסירים (הושע ב'). חוגג, כמו אוכלים ושותים וחוגגים (שמואל א' ל') :
<h3>{ו}</h3>
מַה־תִּשְׁתּ֬וֹחֲחִ֨י ׀ נַפְשִׁי֮ וַתֶּהֱמִ֪י עָ֫לָ֥י הוֹחִ֣ילִי לֵֽ֭אלֹהִים כִּי־ע֥וֹד אוֹדֶ֗נּוּ יְשׁוּע֥וֹת פָּנָֽיו׃
<b style="color: gray;">רש"י</b> תשתוחחי . לשון כי שחה לעפר נפשנו ( לקמן מ''ד ) ושח כשהוא מדבר על מתפעל התי''ו חולקת את אותיו' שרשי התיבה כדרך כל תיבה שיסודה שי''ן בתחלת' . הוחילי . המתיני וצפי לגאולה :
<b style="color: gray;">מצודת דוד</b> מה תשתוחחי . כאלו מנחם נפשו ואומר לה אתה נפשי למה תלך שחוח ולמה תהמי בקול יללה קוה לה' כי עוד יבא עת שאודה לו על הישועה הבאה לי מעמו :
<b style="color: gray;">מצודת ציון</b> תשתוחחי . מלשון שחייה וכפיפה : הוחילי . מלשון תוחלת ותקוה :
<b style="color: gray;">מלבי"ם פירוש המילות</b> מה תשתוחחי נפשי, משיב תשובה אל נפשו, הנה שמעתי ממך שני דברים, {{{א}}} השתוחחות ושפלות כמתיאשת על שהתרחק האור ממך, {{{ב}}} שתהמי עלי, כאלו אני חייב בדבר על שאיני עובר בסך עד בית אלהים ולכן עלי תהמי ותתלונני, בשני דברים אלה לא צדקת, נגד מה שתהמי עלי לא בי הדבר תלוי רק הוחילי לאלהים, כי הישועה תלויה בו בעת שיהיה רצון מלפניו, ונגד מה שתשתוחחי ותתיאשי, אל תתיאשי רק הוחילי לאלהים, כמיחל על דבר המובטח, כי עוד יבא הזמן אשר אודנו על ישועות פניו בשובו שכינתו אליך :
<h3>{ז}</h3>
אֱ‍ֽלֹהַ֗י עָלַי֮ נַפְשִׁ֪י תִשְׁתּ֫וֹחָ֥ח עַל־כֵּ֗ן אֶ֭זְכָּרְךָ מֵאֶ֣רֶץ יַרְדֵּ֑ן וְ֝חֶרְמוֹנִ֗ים מֵהַ֥ר מִצְעָֽר׃
<b style="color: gray;">רש"י</b> אזכרך מארץ ירדן . ממה שעשית לנו בירדן והרי חרמון אחר כל הכעס שהכעסנוך בשטי' , הובשת לנו את הירדן : מהר מצער . מהר סיני שהוא צעיר לשאר ההרים אחר שהכעסנוך בו במעשה העגל סלחת לעונינו והלכת עמנו , כל אלה אני זוכר' שמנעת מלהטיב לי וגזרותיך מתחדשות עלי זו אחר זו :
<b style="color: gray;">מצודת דוד</b> אלהי . כאלו תחזור הנפש להתרעם שוב ואומרת אתה אלהי הנה נפשי עלי תשתוחח על אשר אזכור הטובה שהיה לי ממך אשר הלכנו אל בית ה' מארץ ירדן וכו' וזכר המקומות ההם על כי היו בקצה גבול ארץ ישראל :
<b style="color: gray;">מצודת ציון</b> על כן . על אשר : וחרמונים . הרי חרמון : מצער . כך שם ההר :
<b style="color: gray;">מלבי"ם פירוש המילות</b> אלהי, (חלק ב') מתחיל התאוננות השני על שעתה אותותינו לא ראינו ונעדרו הנסים והנפלאות, ועז''א אלהי עלי נפשי תשתוחח על ענין שני, כי על כן אזכרך מארץ ירדן וחרמונים, שאזכור הנסים שעשית מקדם אצל הירדן ואצל הרי חרמון מהר מצער של הרי חרמון, שהיה מחולק להר גדול וקטן ועל ההר המצער היו רוב הנסים בעת מלחמת כנען :
<h3>{ח}</h3>
תְּהֽוֹם־אֶל־תְּה֣וֹם ק֭וֹרֵא לְק֣וֹל צִנּוֹרֶ֑יךָ כָּֽל־מִשְׁבָּרֶ֥יךָ וְ֝גַלֶּ֗יךָ עָלַ֥י עָבָֽרוּ׃
<b style="color: gray;">רש"י</b> תהום אל תהום קורא . צרה קוראה לחברתה : לקול צנוריך . טישקנאל''ש בלע''ז , המקלחים עלי פורענות כמים שוטפים עד כי כל משבריך וגליך עלי עברו , משבריך לשון גלי ים על שהיה גליו עולים למעלה ומשתברים ונופלים :
<b style="color: gray;">מצודת דוד</b> תהום אל תהום . ר''ל ועתה הצרות המרובות כתהום קורא כל אחד אל חבירו לבוא עלי כי עד שלא תלך האחת תבוא השנית וכאלו קוראין זה לזה לבוא : לקול צנוריך . ונכונה אני לסבול המים הנשפכים מן הצנורות המשמיעים קול גדול בשפכם כי רבים הם והוא משל על רוב הצרות : כל משבריך . צרות מרובות כגלי הים עוברים עלי :
<b style="color: gray;">מצודת ציון</b> תהום . מקום כניסת מים רבים : צנוריך . מלשון צנור ומרזב שהמים זוחלין דרך בה : משבריך . כן יקראו גלי הים ע''ש שנראה כשוברים את הים ונשברים מאליהם וכן משברים יתחטאו ( איוב מ''א ) :
<b style="color: gray;">תורה תמימה</b> א"ר אלעזר כשמנסכין את המים בחג תהום אומר לחבירו אבע מימיך קול שני ריעים אני שומע שנאמר תהום אל תהום קורא לקול צנוריך וגו' אמר רבה לדידי חזי לי האי רידיא דמי לעיגלא (תלתא) ופירסא שפוותיה וקיימא בין תהומא תתאה לתהומא עילאה לתהומא עילאה א"ל חשור מימיך לתהומא תתאה א"ל אבע מימיך שנא' הנצנים נראו בארץ וגו':<small><span style="color: gray;">תענית כה ע"ב</span></small>
<b style="color: gray;">מלבי"ם פירוש המילות</b> (ח-ט) תהום, בעת ההיא ראיתי תמיד את נפלאותיך, שבעת שבאו עלי צרות גדולות היה זה אצלי אות ומופת שתעשה לי נסים ונפלאות גדולות, ומצייר במליצתו את הזמן כים זועף ואת האומה הישראלית כאניה השטה בלב ים הגדול הזה, ואת הצרות המתעוררות מצייר כגלי ים ומשברים העוברים להטביע את האניה, וצייר כי התהומות המתנשאות בים בעת הסער והם המעוררים בים גלים ומשברים סער וזעף, הם מקבלים הרעש מן הצינורות העליונות לקול תתו המון מים בשמים, וכאלו הצינורות העליונות הם נותנים קול ה' על התהומות, והתהומות יקראו אל הגלים והמשברים, והגלים יקראו ויענו בקול רעם ורעש, ויצייר כי בעת נשמעו הקולות האלה קולות מים רבים אדירים תהומות ומשברים שמע כי צעקו בקולם והודיעו תיכף כי חסד ה' מוכן לבא, וכי זה סימן כי יצוה ה' חסדו לנוסס נסים ופלאות ואותות ומופתים, וז''ש ששמעתי אז שתהום האחד קרא לתהום האחר לאמר יומם יצוה ה' חסדו, שבעת התנשאו התהומות לקול צנוריך ע''י קול ופקודת הצינורות העליונות שע''י מי הצינורות העליונות התגעשו מי תהום רבה, ואז תהום אל תהום קורא וכן קראו אז כל משבריך וגליך אשר עלי עברו כולם קראו ואמרו לאמר כי עתה יתגלה היום והישועה אשר יצוה ה' חסדו, ר''ל התשועה ע''י נס מפורסם שזה נקרא בשם חסד, והנמשל שכל צרה שבאה אז על ישראל עד שחשך להם היום והיה לילה, היה סימן להם כי ברגע זו יתגלה אור ה' והיה יום וה' יצוה חסדו, שהנס והפלא נקרא בשם חסד בכתבי הקדש כנ''ל (סי' ל''ג וסי' ל''ו), ור''ל יומם ביום הבא יתגלה חסדו, וגם בלילה שלפני היום בעוד היה הצרה שירה עמי, כבר היה עמי שירו של החסד שכבר שרתי שיר החסד והתפללתי עליו תפלה לאל חיי, כי בהנשא התהומות והמשברים ידעתי שיבא החסד אחריהם :
<h3>{ט}</h3>
יוֹמָ֤ם ׀ יְצַוֶּ֬ה יְהוָ֨ה ׀ חַסְדּ֗וֹ וּ֭בַלַּיְלָה (שירה) [שִׁיר֣וֹ] עִמִּ֑י תְּ֝פִלָּ֗ה לְאֵ֣ל חַיָּֽי׃
<b style="color: gray;">רש"י</b> יומם יצוה ה' חסדו . יבוא האור ויצוה ה' חסדו לנו : ובלילה . בחשך הצרה . שירה עמי . תהא חנייתו בתוכנו שיר' ל' חני' כדמתרגמי' ויחן ושרא , זו למדתי מתוך מסורת הגדולה שחבר את זה עם ויהי שירו חמש' ואלף ( מ''א ד ) , באלפ''א בית''א של שתי תיבות החלוקים בפתרונן לימד שאין זה לשון שיר , ומדרש האגדה פותרו לשון שיר וכך הוא פותרו שכך ישראל אומרים להקב''ה זכרנו מה שעשית לנו במצרים מצוה אחת שצויתנו ביו' בערב פסח ושמרנוה ובלילה גאלתנו ושרנו לפניך את ההלל ועכשיו הרבה מצות אני שומרת ועל זאת אומרה לאל סלעי למה שכחתני וגו' :
<b style="color: gray;">מצודת דוד</b> יומם יצוה . בימים הראשונים כאשר הלכתי את בית ה' הנה ביום צוה ה' חסדו עלי והלכתי בטח בלילה במלון היה עמי שירה ותפלה לה' השומר חיי :
<b style="color: gray;">מצודת ציון</b> שירה . מלשון שיר :
<b style="color: gray;">תורה תמימה</b> ומנלן דאיקרי שמים דכתיב הבט משמים וראה מזבול קדשך ותפארתך מעון שבו כיתות של מלאכי השרת שאומרות שירה בלילה וחשות ביום מפני כבודן של ישראל שנאמר יומם יצוה ה' חסדו ובלילה שירה עמי אמר ר"ל כל העוסק בתורה בלילה הקב"ה מושך עליו חוט של חסד ביום שנאמר יומם יצוה ה' חסדו ומה טעם יומם יצוה ה' חסדו משום ובלילה שירה עמי וכו'.<small><span style="color: gray;">חגיגה יב ע"ב</span></small>
ואיבעית אימא יושב ושומע שירה מפי חיות שנאמר יומם יצוה ה' חסדו ובלילה שירו עמי וכו'.<small><span style="color: gray;">עבודה זרה ג ע"ב</span></small>
<b style="color: gray;">מלבי"ם ביאור המילות</b> חסדו. מורה על הנס (כנ''ל ל''ג ה', ל''ו ו'), ושירה. רצונו לומר שיר החסד :
<h3>{י}</h3>
אוֹמְרָ֤ה ׀ לְאֵ֥ל סַלְעִי֮ לָמָ֪ה שְׁכַ֫חְתָּ֥נִי לָֽמָּה־קֹדֵ֥ר אֵלֵ֗ךְ בְּלַ֣חַץ אוֹיֵֽב׃
<b style="color: gray;">רש"י</b> קודר . לשון שחרות כמו וקדר עליהם ( מיכ' ג' ) :
<b style="color: gray;">מצודת דוד</b> אומרה . זאת בזכרי אומרה לאל חזקי למה עתה שכחתני ולמה אלך בחושך :
<b style="color: gray;">מצודת ציון</b> סלעי . חזקי : קודר . חשוך ושחור כמו קודר שחותי ( לעיל ל''ה ) . בלחץ . ענין דחק :
<b style="color: gray;">מלבי"ם פירוש המילות</b> אומרה, אולם עתה שיש גלים ומשברים ולא נשמע קול החסד ואין נס ופלא, אמרה לאל סלעי למה שכחתני ואין נס נמצא, ולמה קודר אתהלך ע''י שני דברים, {{{א}}} בלחץ אויב על ידי הלחץ הגלוי, {{{ב}}} זאת שנית.
<h3>{יא}</h3>
בְּרֶ֤צַח ׀ בְּֽעַצְמוֹתַ֗י חֵרְפ֥וּנִי צוֹרְרָ֑י בְּאָמְרָ֥ם אֵלַ֥י כָּל־הַ֝יּ֗וֹם אַיֵּ֥ה אֱלֹהֶֽיךָ׃
<b style="color: gray;">רש"י</b> ברצח בעצמותי חרפוני צוררי . נדמה לי כאילו הורגים אותי כך עצור בעצמותי מה שצוררי מכעיסין ומחרפין אותי :
<b style="color: gray;">מצודת דוד</b> ברצח וגו' . ר''ל מה שחרפוני צוררי באמרם איה אלהיך דומים בעיני כאלו בחרב דקרו בעצמותי :
<b style="color: gray;">מצודת ציון</b> ברצח . ר''ל בחרב שרוצחים בה :
<b style="color: gray;">מלבי"ם פירוש המילות</b> ברצח אשר בעצמותי, הוא הרצח הפנימי הנסתר, הבא על ידי מה שחרפוני צוררי באמרם אלי כל היום איה אלהיך, מדוע לא יעשה לכם נפלאות כבימי קדם :
<b style="color: gray;">מלבי"ם ביאור המילות</b> ברצח. אלך ברצח הנמצא בעצמותי :
<h3>{יב}</h3>
מַה־תִּשְׁתּ֬וֹחֲחִ֨י ׀ נַפְשִׁי֮ וּֽמַה־תֶּהֱמִ֪י עָ֫לָ֥י הוֹחִ֣ילִי לֵֽ֭אלֹהִים כִּי־ע֣וֹד אוֹדֶ֑נּוּ יְשׁוּעֹ֥ת פָּ֝נַ֗י וֵֽאלֹהָֽי׃
<b style="color: gray;">רש"י</b> פני ואלהי . הקב''ה שהוא אור פני ואלהי עדיין יש לי בו תקוה ולמה תהמי :
<b style="color: gray;">מצודת דוד</b> מה תשתוחחי . כאלו חזר לנחם שוב את נפשו ואומר לה מה תשתוחחי : כי עוד אודנו . בעבור התשועה אשר יבא אלי כי הלוא הוא מעולם ישועות פני ואלהי :
<b style="color: gray;">מלבי"ם פירוש המילות</b> מה, משיב אל נפשו, מה תשתוחחי ותתיאשי, או מה תהמי עלי שתחשוב שבי הדבר תלוי, הוחילי לאלהים כנ''ל פסוק ו' :
<h2>תהילים פרק-מג</h2>
<h3>{א}</h3>
שָׁפְטֵ֤נִי אֱלֹהִ֨ים ׀ וְרִ֘יבָ֤ה רִיבִ֗י מִגּ֥וֹי לֹא־חָסִ֑יד מֵ֤אִישׁ־מִרְמָ֖ה וְעַוְלָ֣ה תְפַלְּטֵֽנִי׃
<b style="color: gray;">רש"י</b> שפטני . הקמני : מגוי לא חסיד . הוא אדום שגר בין שני צדיקים ולא למד ממעשיהם :
<b style="color: gray;">מצודת דוד</b> שפטני . שפוט משפטי לנקום נקמתי : מאיש . מכל איש מרמה וכו' :
<b style="color: gray;">מצודת ציון</b> תפלטני . ענין הצלה כמו רני פלט ( לעיל ל''ב ) :
<b style="color: gray;">מלבי"ם פירוש המילות</b> שפטני, (חלק ג') עתה יתפלל על הגלות עצמו, הלא ראוי כי תשפטני אלהים ותריב ריבי מגוי לא חסיד, שאין בהם הכנה אל החסד כלל, כי טבעם מתנגד אל החסד בין אדם לחבירו, ובענין האמונות ודעות נמצאו בהם איש מרמה ועולה, הם הפילוסופים המעוולים הנכחה וכן הבונים הקישים מתעים ומופתי ההטעיה במרמה להכחיש את האמונות האמתיות, תפלטני בל אכשל ואמשך אחר טענותיהם וחקירותיהם המזויפות להכחיש עקרי האמונה :
<b style="color: gray;">מלבי"ם ביאור המילות</b> שפטני, וריבה ריבי. שתהיה השופט והבע''ד. ועולה. עמ''ש ישעיה (סי' כ''ו) :
<h3>{ב}</h3>
כִּֽי־אַתָּ֤ה ׀ אֱלֹהֵ֣י מָֽעוּזִּי֮ לָמָ֪ה זְנַ֫חְתָּ֥נִי לָֽמָּה־קֹדֵ֥ר אֶתְהַלֵּ֗ךְ בְּלַ֣חַץ אוֹיֵֽב׃
<b style="color: gray;">מצודת דוד</b> למה זנחתני . למה עזבתני ולמה אלך בחושך :
<b style="color: gray;">מצודת ציון</b> זנחתני . ענין עזיבה : קודר . חשוך ושחור :
<b style="color: gray;">מלבי"ם פירוש המילות</b> כי אתה אלהי מעזי למה זנחתני, למעלה אמר אומרה לאל סלעי למה שכחתני, ששם מדבר מן ההנהגה הנסיית שזה קרא אל סלעי וזה שכח לגמרי, אבל פה מדבר מן ההגנה מן האויב שזה יוכל להיות גם ע''פ הטבע, וזה קרא אלהי מעוזי, וזה לא שכח לגמרי רק זנח לפי שעה, כמ''ש ואף גם זאת בהיותם בארץ אויביהם לא מאסתים וכו', ולמה קודר אתהלך בלחץ אויב ע''י קושי השעבוד :
<h3>{ג}</h3>
שְׁלַח־אוֹרְךָ֣ וַ֭אֲמִתְּךָ הֵ֣מָּה יַנְח֑וּנִי יְבִיא֥וּנִי אֶל־הַֽר־קָ֝דְשְׁךָ֗ וְאֶל־מִשְׁכְּנוֹתֶֽיךָ׃
<b style="color: gray;">רש"י</b> שלח אורך ואמתך . מלך המשיח שנדמה לאור שנאמר ( לקמן קל''ב ) ערכתי נר למשיחי , ואליהו הנביא שהוא אמיתי נביא נאמן : ינחוני . מינטרו''נט מו''י בלע''ז :
<b style="color: gray;">מצודת דוד</b> שלח אורך ואמתך . ר''ל האר לי והאמת הבטחתך להביא אותי אל הר קדשך :
<b style="color: gray;">מצודת ציון</b> ינחוני . ענין הנהגה כמו ולא נחם אלהים ( שמות י''ג ) :
<b style="color: gray;">מלבי"ם פירוש המילות</b> שלח אורך, כי הגאולה תהיה, {{{א}}} ע''י התגלות אור ה' נביאיו חשך, כמ''ש קומי אורי כי בא אורך, ועז''א שלח אורך, {{{ב}}} ע''י ההבטחה שהבטיח ה' ע''י נביאיו, ועז''א ואמתך שהוא לאמת הבטחתו, ושני אלה המה ינחוני מן הגולה, ויביאוני אל הר קדשך שהוא הקיבוץ לציון, ואל משכונותיך שהוא בנין בית הבחירה :
<h3>{ד}</h3>
וְאָב֤וֹאָה ׀ אֶל־מִזְבַּ֬ח אֱלֹהִ֗ים אֶל־אֵל֮ שִׂמְחַ֪ת גִּ֫ילִ֥י וְאוֹדְךָ֥ בְכִנּ֗וֹר אֱלֹהִ֥ים אֱלֹהָֽי׃
<b style="color: gray;">רש"י</b> אל אל . אל הקב''ה שהוא שמחת גילי : ואודך בכנור . על שהוצאתני :
<b style="color: gray;">מצודת דוד</b> שמחת גילי . המשמח אותי בגילה ורנה :
<b style="color: gray;">מלבי"ם פירוש המילות</b> ואבואה, ר''ל רק אל ההבאה לשם שנדחי ישראל יכנס צריך אני עזר ותשועה, אבל כשאהיה שם אבוא בעצמי אל מזבח אלהים להקריב קרבנותיו, ואבוא אל אל לראות פני ה' ע''י שהוא שמחת גילי ושם אודך בכנור אלהים אלהי :
<b style="color: gray;">מלבי"ם ביאור המילות</b> שמחת גילי. הגיל על דבר מתחדש, והשמחה התמידית שישאר אח''ז נקרא שמחה (כנ''ל כ''א ב'), ושמחה זו הוא האל, שבו ישמח לבנו :
<h3>{ה}</h3>
מַה־תִּשְׁתּ֬וֹחֲחִ֨י ׀ נַפְשִׁי֮ וּֽמַה־תֶּהֱמִ֪י עָ֫לָ֥י הוֹחִ֣ילִי לֵֽ֭אלֹהִים כִּי־ע֣וֹד אוֹדֶ֑נּוּ יְשׁוּעֹ֥ת פָּ֝נַ֗י וֵֽאלֹהָֽי׃
<b style="color: gray;">מצודת דוד</b> מה תשתוחחי . כאלו יחזור שוב לנחם נפשו ויאמר לה מה תשתוחחי נפשי וכו' :
<b style="color: gray;">מלבי"ם פירוש המילות</b> מה תשתוחחי, גם ע''ז משיב, שהדבר תלוי באלהים ובעת רצון, וצריך ליחל לאלהים כי בודאי יקיים הבטחתו :
<h2>תהילים פרק-מד</h2>
<h3>{א}</h3>
לַמְנַצֵּ֬חַ לִבְנֵי־קֹ֬רַח מַשְׂכִּֽיל׃
<b style="color: gray;">מלבי"ם פירוש המילות</b> למנצח לבני קרח, מזמור זה הוסד ג''כ על הגלות, מזכיר הנפלאות שעשה ה' להם בימי קדם ומבקש שיוסיף ידו שנית להושיעם כי רק בו בטחו, ומספר כל הצרות שעברו עליהם בגלותם, ושבכל זאת לא נסוג לבם אחור מאמונתו, וע''כ ראוי שיפדם למען חסדו, ובא אל התפלה תחלה מצד כבוד ה' לבל יחולל, ואח''כ מצד גודל אמונתם, ואח''כ ידבר מצד חסד ה', שכל השפל יותר יגדיל ה' עמו חסדו, כמ''ש כי שחה לעפר נפשנו ופדנו למען חסדך, והם הג' דברים שהזכיר לקמן סי' קט''ו כי לשמך תן כבוד על חסדך על אמתך :
<h3>{ב}</h3>
אֱלֹהִ֤ים ׀ בְּאָזְנֵ֬ינוּ שָׁמַ֗עְנוּ אֲבוֹתֵ֥ינוּ סִפְּרוּ־לָ֑נוּ פֹּ֥עַל פָּעַ֥לְתָּ בִֽ֝ימֵיהֶ֗ם בִּ֣ימֵי קֶֽדֶם׃
<b style="color: gray;">רש"י</b> באזנינו שמענו . מכאן אתה למד שהיו מדברים בני קרח בשביל דורות הללו הבאים אחריהם שאילו בשביל עצמם לא היה להם לומר אבותינו ספרו לנו שהרי הם עצמם ראו נסי המדבר והים והירדן ומלחמות יהושע כך מפורש באגדת תהלים :
<b style="color: gray;">מצודת דוד</b> פועל פעלת . הפעולה אשר פעלת :
<b style="color: gray;">תורה תמימה</b> רבא איקלע להגרוניא גזר תעניתא ולא אתא מיטרא אמר להו ביתו כולי עלמא בתעניתייכו למחר אמר להו מי איכא דחזא חילמא לימא אמר להו ר' אלעזר מהגרוניא לדידי אקריון בחלמי שלם טב לרב טב מריבון טב דמטוביה מטיב לעמיה אמר שמע מינה עת רצון היא מבעי רחמי בעי רחמי ואתי מיטרא ההוא גברא דאיחייב נגדא בבי דינא דרבא משום דבעל כותית נגדיה רבא ומית אשתמע מילתא בי שבור מלכא בעא לצעורי לרבא אמרה ליה איפרא הורמיז אימיה דשבור מלכא לברה לא ליהוי לך עסק דברים בהדי יהודאי דכל מאן דבעיין ממרייהו יהיב להו אמר לה מאי היא בעין רחמי ואתי מיטרא אמר לה ההוא משום דזימנא דמיטרא הוא אלא לבעו רחמי האידנא בתקופת תמוז וליתי מיטרא שלחה ליה לרבא כוין דעתך ובעי רחמי דליתי מיטרא בעי רחמי ולא אתי מיטרא אמר לפניו רבונו של עולם אלהים באזנינו שמענו אבותינו ספרו לנו פועל פעלת בימיהם בימי קדם ואנו בעינינו לא ראינו אתא מיטרא עד דשפוך מרזבי דצפורי לדיגלת אתא אבוה איתחזי ליה בחלמיה ואמר ליה מי איכא דמיטרח קמי שמיא כולי האי אמר ליה שני דוכתיך שני דוכתיה למחר אשכחיה דמרשם פורייה בסכיני וכו'.<small><span style="color: gray;">תענית כד ע"ב</span></small>
<b style="color: gray;">מלבי"ם פירוש המילות</b> אלהים, ר''ל כי דבר הנמסר לאדם ע''פ השמועה והקבלה יכול להיות שקר משני טעמים, {{{א}}} אם המספר הראשון בדהו מלבו, {{{ב}}} אם המספר האמצעי המספר בשמו בדה מלבו או שלא הבין דבריו כראוי, לעומת זה אמר שהקבלה שיש לנו מן הנסים שנעשו לאבותינו מימי קדם הם אמת מכל הצדדים, {{{א}}} שלא קבלנו הספורים ע''י מספרים אחרים רק באזנינו שמענו, {{{ב}}} שאא''ל שמורישי הקבלה הזאת בדו מלבם הדברים האלה, כי אבותינו ספרו לנו, וידוע שהאבות לא יורישו לבניהם אמונה כוזבת, וקבלה כזאת הנמשכת מאבות לבנים היא אמתיית, ובא לנו הקבלה כי פועל פעלת בימיהם, היינו שפעלת אז פעולה חדשה בלתי נתלה בסדרי הטבע וחקיה שזה קרוי מעשה, (שמעשה הוא הדבר הנגמר שהוא פעולת הטבע, ופעולה הוא העסק המתחדש עתה), רק פעלת ע''פ נס ענינים חדשים נעלים על סדרי הטבע, וזה היה בימיהם, שהם ראו זאת בעיניהם, רק שזה היה בימי קדם, כי עתה אותותינו לא ראינו. - מבאר מה היה הפעל.
<b style="color: gray;">מלבי"ם ביאור המילות</b> פועל. הבדלו מן מעשה התבאר (ישעיה ה' ובסי' זה סי' כ''ח ד') :
<h3>{ג}</h3>
אַתָּ֤ה ׀ יָדְךָ֡ גּוֹיִ֣ם ה֭וֹרַשְׁתָּ וַתִּטָּעֵ֑ם תָּרַ֥ע לְ֝אֻמִּ֗ים וַֽתְּשַׁלְּחֵֽם׃
<b style="color: gray;">רש"י</b> תרע לאומים . הרעות לשבעה אומות גדולות ושילחתם מפנינו ואתה בידך כחך הורשתם מתוך ארצם ותטעם לאבותינו בתוכה :
<b style="color: gray;">מצודת דוד</b> אתה ידך . בכח ידך גרשת את העובדי גלולים מא''י ובמקומם נטעת את ישראל . תרע . הרעות העובדי גלולים ושלחתם מארצם :
<b style="color: gray;">מצודת ציון</b> הורשת . גרשת :
<b style="color: gray;">מלבי"ם פירוש המילות</b> אתה ידך גוים הורשת, מה שהורשת את הגוים ליטע שם בני ישראל לא עשית זאת ע''י אמצעי וע''י הטבע, רק אתה בעצמך, ובידך לא ע''י סדרי הטבע, והיה בזה שני ענינים, {{{א}}} שגוים הורשת לטובת ישראל כדי שתטעם שם בארץ, {{{ב}}} עשית זאת מפני רשעת הלאומים, שעז''א תרע לאומים שזה יען רצית להרע להם ע''י רוע מעשיהם, ועי''כ ותשלחם מן הארץ, וכמ''ש כי מרשעת הגוים ה' מורישם מפניך ולמען הקים את השבועה, ר''ל לטובת ישראל, ולהעניש את הלאומים :
<b style="color: gray;">מלבי"ם ביאור המילות</b> אתה ידך. מוציא שליח כמ''ש באילת השחר (כלל ר''ט) : גוים, לאומים. מבואר למעלה (ב' א') שגוים יקראו מצד הקיבוץ ולאומים או אומים יקראו מצד הדת, ושנאת ה' אותם היה על ידי דתיהם הנשחתות שהיו עובדי גלולים, ועז''א תרע לאומים והלמ''ד הוא לשימוש, או שחסר הלמ''ד תרע ללאומים :
<h3>{ד}</h3>
כִּ֤י לֹ֪א בְחַרְבָּ֡ם יָ֥רְשׁוּ אָ֗רֶץ וּזְרוֹעָם֮ לֹא־הוֹשִׁ֪יעָ֫ה לָּ֥מוֹ כִּֽי־יְמִֽינְךָ֣ וּ֭זְרוֹעֲךָ וְא֥וֹר פָּנֶ֗יךָ כִּ֣י רְצִיתָֽם׃
<b style="color: gray;">רש"י</b> רציתם . לשון רצון :
<b style="color: gray;">מצודת דוד</b> כי לא בחרבם . מה שירשו ישראל את הארץ לא ירשו בחרבם ובכחם אלא אתה הושעת להם בימינך ובההארה הבא להם מפניך כי היית מרוצה להם :
<b style="color: gray;">מצודת ציון</b> רציתם . מלשון רצון :
<b style="color: gray;">מלבי"ם פירוש המילות</b> כי, מבאר שדבר זה לא היה ע''פ הטבע רק אתה ידך גוים הורשת, כי לא בחרבם ירשו ארץ שלא כבשו ע''י חרבם וגבורתם, וגם זרועם לא הושיעה למו, הזרוע הוא הפרק העליון של היד, ומציין תמיד את המניע הראשון, את הכח המניע את היד, ומבואר אצלי תמיד שבכ''מ שנזכר זרוע אצל ה' יציין שגם ראשית התנועה וסבתה בא מאת ה', ר''ל כי כל המעשים שיעשה ה' ע''י זכות ישראל יצוין שנעשה המעשה בידו לא בזרועו, כי הזרוע שהניע את היד הוא הזכות, אבל המעשה שנעשה שלא בהשקף על זכות הדור וצדקתם נקרא זרוע ה', ואמר פה שלא לבד שלא בחרבם ירשו ארץ, כי גם לא היו אז ראוים לזה ע''פ מעשיהם, כמ''ש לא בצדקתך וביושר לבבך אתה בא לרשת את ארצם, עד שגם זרועם לא הושיעם למו, שלא היו גם בזכותם, רק ימינך וזרועך שהיה ע''י ימין ה' העושה נפלאות, וע''י זרועו שהוא החסד העליון הבלתי מביט על זכות כלל שלא היה בזכות הדור, ולא היו נסים נסתרים רק שהיה אור פניך שנתגלה אורך אז בגלוי בנסים גלויים, כי רציתם, ע''י הרצון העליון שאין טעם לרצון :
<b style="color: gray;">מלבי"ם ביאור המילות</b> ימינך וזרועך. התבאר אצלי בכ''מ שכתוב זרוע שהוא הפרק העליון והוא המניע את היד, ואצל ה' יציין תמיד המעשה שיעשה בלי השקף על זכות המקבלים :
<h3>{ה}</h3>
אַתָּה־ה֣וּא מַלְכִּ֣י אֱלֹהִ֑ים צַ֝וֵּ֗ה יְשׁוּע֥וֹת יַעֲקֹֽב׃
<b style="color: gray;">רש"י</b> צוה ישועות יעקב . גם לבאים אחרינו :
<b style="color: gray;">מצודת דוד</b> מלכי אלהים . הלא אתה אלהים ובידך להושיע ואתה הוא מלכי וראוי למלך להושיע לעמו כאשר יש לאל ידו ולזה צוה להביא ישועות יעקב :
<b style="color: gray;">מלבי"ם פירוש המילות</b> אתה, א''כ אחר שנפלאותיך הקדומים לא קדם להם זכות וכשרון הדור, וגם לא היית אז מחוייב לעשות זה למען כבודך כי אז עדיין לא נקרא שמך עליהם, כמ''ש בימיהם בימי קדם, כ''ש עתה אשר אתה הוא מלכי אלהים ושמך עלינו נקרא, ויש לחוס על כבוד שמך, הלא ראוי שתצוה ישועות יעקב גם עתה, ואמר שגם אם לא תושיע בעצמך כמו מקדם, עכ''פ צוה ע''י שליח :
<h3>{ו}</h3>
בְּ֭ךָ צָרֵ֣ינוּ נְנַגֵּ֑חַ בְּ֝שִׁמְךָ֗ נָב֥וּס קָמֵֽינוּ׃
<b style="color: gray;">רש"י</b> נבוס קמינו . נרמס ונרפוס אויבינו לשון מתבוססת בדמיך ( יחזקאל ט''ז ) תבוס נופת ( משלי כ''ז ) והיו כגבורים בוסים בטיט חוצות ( זכריה י' ) :
<b style="color: gray;">מצודת דוד</b> בך . בעזרתך : בשמך וגו' . כפל הדבר במ''ש :
<b style="color: gray;">מצודת ציון</b> ננגח . מלשון נגיחה : נבוס . ענין רמיסה ודריכה כמו כפגר מובס ( ישעיה י''ד ) :
<b style="color: gray;">מלבי"ם פירוש המילות</b> בך, ואם לא תעשה לנו כמו בימי קדם שלא הוצרכנו למלחמה כלל, עכ''פ תהיה המלחמה ע''י עזרתך, עד שמה שננגח צרינו יהיה בך, ואם גם זאת לא תעשה לנו שתסייע לנו בעצמך כמ''ש בך, על כל פנים בשמך נבוס קמינו, תשלח עזר בשמך, מלאך הבא בשם ה', ונבוס על כל פנים את אלה הקמים עלינו לכלותנו :
<b style="color: gray;">מלבי"ם ביאור המילות</b> צרינו, קמינו. הקמים הם יותר מן הצרים שכן נקראו ע''ש קומם למלחמה :
<h3>{ז}</h3>
כִּ֤י לֹ֣א בְקַשְׁתִּ֣י אֶבְטָ֑ח וְ֝חַרְבִּ֗י לֹ֣א תוֹשִׁיעֵֽנִי׃
<b style="color: gray;">תורה תמימה</b> ואומר ואני נתתי לך שכם אחד על אחיך אשר לקחתי מיד האמורי בחרבי ובקשתי וכי בחרבו ובקשתו לקח והלא כבר נאמר כי לא בקשתי אבטח וחרבי לא תושיעני אלא חרבי זו תפלה קשתי זו בקשה וכו'.<small><span style="color: gray;">בבא בתרא קכג ע"א</span></small>
<b style="color: gray;">מלבי"ם פירוש המילות</b> כי, כי א''א שתניח אותנו אל המקרה והטבע שאנחנו בעצמנו ננצח את האויב, כי לא יושלם זה בין מצד הפועל בין מצד הפעולה, שמצד הפועל אנכי לא בקשתי אבטח, שאין אנו מלומדים עוד להלחם בקשת, ולא מצד הפעולה כי חרבי לא תושיעני, שהחרב היא מתנגדת לנו כי לא נתן ליעקב ברכת חרב :
<h3>{ח}</h3>
כִּ֣י ה֭וֹשַׁעְתָּנוּ מִצָּרֵ֑ינוּ וּמְשַׂנְאֵ֥ינוּ הֱבִישֽׁוֹתָ׃
<b style="color: gray;">מצודת דוד</b> כי הושעתנו . לא בכח ידינו אלא ממך באה הישועה :
<b style="color: gray;">מצודת ציון</b> הבישות . מלשון בושה :
<b style="color: gray;">מלבי"ם פירוש המילות</b> (ח-ט) כי הושעתנו, מביא ראיה לזה שאין אנו מוכשרים להלחם ולנצח בכחנו, כי בכל עת שהושעתנו מצרינו באלהים הללנו כל היום, ולא יחסנו התשועה לעצמינו, כי ידענו שלפי הטבע א''א לנו לנצח רק הללנו א''ע באלהים שהוא עשה התשועה, ונודה תמיד את שמך להגדיל בזה שם ה', כי אנחנו אין לנו כח ועצה וגבורה למלחמה, סלה נשלם הענין :
<b style="color: gray;">מלבי"ם ביאור המילות</b> מצרינו משנאינו. הצר הוא המריע בפועל, והושעתנו מידם, והשונא הוא בלב, ויתביישו על שנאתם וכמ''ש לקמן (פ''ט ג') :
<h3>{ט}</h3>
בֵּֽ֭אלֹהִים הִלַּלְ֣נוּ כָל־הַיּ֑וֹם וְשִׁמְךָ֓ ׀ לְעוֹלָ֖ם נוֹדֶ֣ה סֶֽלָה׃
<b style="color: gray;">מצודת דוד</b> באלהים . במהללי אלהים : ושמך לעולם . שמך הקיים לעולם נודה סלה אף בטרם בוא התשועה :
<b style="color: gray;">מצודת ציון</b> הללנו . מלשון הלול ושבח :
<h3>{י}</h3>
אַף־זָ֭נַחְתָּ וַתַּכְלִימֵ֑נוּ וְלֹא־תֵ֝צֵ֗א בְּצִבְאוֹתֵֽינוּ׃
<b style="color: gray;">רש"י</b> אף זנחת ותכלימנו . אף אם אתה תכלימנו אנו שמך לעול' נודה :
<b style="color: gray;">מצודת דוד</b> אף זנחת . אף בעת אשר עדיין זנחת אותנו והכלמת אותנו ולא תצא בצבאותינו :
<b style="color: gray;">מצודת ציון</b> זנחת . עזבת : בצבאותינו . ענין קבוצת אנשי המלחמה :
<b style="color: gray;">מלבי"ם פירוש המילות</b> אף, מעתה יתחיל לומר שלא לבד שאינך פועל ישועות כמקדם, כי עתה עברו על ראשינו המים הזדונים ובאנו מדחי אל דחי ואין מושיע, וחושב כל הצרות שעברו על ישראל ממדרגה למדרגה, תחלה זנחת אותנו ותכלימנו, במה שלא הופיע לנו אור ה' כמקדם, ואחר זה לא תצא אלהים גם בצבאותינו, בעת שנחלצנו לצבא עזבת אותנו ביד המקרה, לנצח או להנצח, ואח''כ הוספת להרע עמנו, עד.
<h3>{יא}</h3>
תְּשִׁיבֵ֣נוּ אָ֭חוֹר מִנִּי־צָ֑ר וּ֝מְשַׂנְאֵ֗ינוּ שָׁ֣סוּ לָֽמוֹ׃
<b style="color: gray;">רש"י</b> תשיבנו אחור . לשון הוה הוא : שסו למו . בזזו נכסינו איש לו :
<b style="color: gray;">מצודת דוד</b> תשיבנו אחור . לברוח לאחור מפני הצר : שסו למו . בוזזים לעצמם את אשר לנו :
<b style="color: gray;">מצודת ציון</b> שסו . בזזו כמו שוסים את הגרנות ( ש''א כ''ג ) :
<b style="color: gray;">מלבי"ם פירוש המילות</b> שתשיבנו אחור מני צר, שגם בעת שהיינו מנצחים עפ''י הטבע עזרת אתה את הצר והשיבות אותנו אחור, ומשנאינו שסו למו את ממונינו, אח''כ גדלה הרעה יותר כי.
<b style="color: gray;">מלבי"ם ביאור המילות</b> צר, ומשנאינו. כנ''ל פסוק ח', הצר לוחם, והשונא בלתי לוחם רק שוסה אח''כ ובוזז :
<h3>{יב}</h3>
תִּ֭תְּנֵנוּ כְּצֹ֣אן מַאֲכָ֑ל וּ֝בַגּוֹיִ֗ם זֵרִיתָֽנוּ׃
<b style="color: gray;">רש"י</b> זריתנו . אפנדישנו''ש בלע''ז :
<b style="color: gray;">מצודת דוד</b> כצאן מאכל . כצאן הנתונים למאכל :
<b style="color: gray;">מצודת ציון</b> זריתנו . פזרתנו כמו וזריתי פרש ( מלאכי ב ) :
<b style="color: gray;">מלבי"ם פירוש המילות</b> תתננו, שהיינו דומים כצאן העומדים למאכל, וזריתנו בגוים כזורה צאן מאכל בין זאבים, שכולם אכלו אותנו בכל פה, אחר כך גדלה הרעה יותר, כי.
<h3>{יג}</h3>
תִּמְכֹּֽר־עַמְּךָ֥ בְלֹא־ה֑וֹן וְלֹ֥א־רִ֝בִּ֗יתָ בִּמְחִירֵיהֶֽם׃
<b style="color: gray;">מצודת דוד</b> ולא רבית . לא לקחת רב הון בחלופיהם :
<b style="color: gray;">מצודת ציון</b> הון . המון רב : רבית . מל' רבוי : במחיריהם . ענין חליפת הדבר וערכו :
<b style="color: gray;">תורה תמימה</b> ת"ר מחיר כלב זהו חליפי כלב וכן הוא אומר תמכר עמך בלא הון ולא רבית במחיריהם וכו'.<small><span style="color: gray;">תמורה ל ע"א</span></small>
<b style="color: gray;">מלבי"ם פירוש המילות</b> תמכר עמך, שלא לבד שהיינו הפקר לבז ולמשסה, זכו בנו אדונים כאלו היינו קנין כספם, כאלו מכרת עמך, ולא שמכרת אותנו בעד הון רב שאז יחוס האדון על כספו, כי מכרתם בלא הון, וגם לא הי' זה כמו שמוכרים חפץ ולא יקחו הון רק ישאירו המעות אצל הקונה ברבית שנותן בעד המתנת המעות, כי לא רבית במחיריהם, בעד המחיר שנשאר ביד הקונה לא לקחת רבית, אח''כ גדלה הרעה יותר, כי.
<b style="color: gray;">מלבי"ם ביאור המילות</b> ולא רבית. מענין נשך ותרבית, ובא ממנו הפעל הוי המרבה לא לו (חבקוק ב') לפי פירושי :
<h3>{יד}</h3>
תְּשִׂימֵ֣נוּ חֶ֭רְפָּה לִשְׁכֵנֵ֑ינוּ לַ֥עַג וָ֝קֶ֗לֶס לִסְבִיבוֹתֵֽינוּ׃
<b style="color: gray;">מצודת דוד</b> לשכנינו . בעבור כי הם יודעים ביותר מהצרות הבאות עלינו ולזה יחרפו אותנו :
<b style="color: gray;">מצודת ציון</b> וקלס . ענין לעג כמו וקלסה לכל הארצות ( יחזקאל כב ) :
<b style="color: gray;">מלבי"ם פירוש המילות</b> תשימנו חרפה לשכנינו, שבאנו למדרגה כזו שגם אדונים לא מצאנו, כמ''ש והתמכרתם לעבדים ולשפחות ואין קונה, כי לא רצה שום איש או עם שנשכון אצלם, כי היה זה לחרפה מי שיהודי שכן ודר בארצו, וגם לא היה אפשר שנשכון בערים מיוחדים כי היינו לעג וקלס לסביבותינו, ולא הניחו אותנו אף לגור בסביבותם :
<b style="color: gray;">מלבי"ם ביאור המילות</b> לעג וקלס. עי' הבדלם (ירמיה ה' כ' ח'), והשכן שוכן עמו ביחד והוא לו לחרפה, וסביבותינו א''ל חרפה רק הם לועגים עלינו :
<h3>{טו}</h3>
תְּשִׂימֵ֣נוּ מָ֭שָׁל בַּגּוֹיִ֑ם מְנֽוֹד־רֹ֝֗אשׁ בַּל־אֻמִּֽים׃
<b style="color: gray;">מצודת דוד</b> תשימנו משל . כאשר יבוא על מי צרות מרובות וגדולות ימשלו לומר שדומה הוא לצרות הבאות על ישראל : מנוד ראש . נדים בראש בדרך לעג :
<b style="color: gray;">מלבי"ם פירוש המילות</b> תשימנו, ובכל זה לא היינו כדבר בזוי שאין איש מדבר ממנו, כי היינו משל בגוים שעל ידי שהיינו נכבדים ועם ה' בימי קדם ועתה ירדנו פלאים, היינו למשל בפי כולם, והגוים הם הקבוצים, והלאומים הם האומות שיש להם דת מיוחד, היינו למשל מצד הקיבוץ, והיינו מנוד ראש בלאומים מצד הדת שלעגו על תורתנו ואמונתנו :
<b style="color: gray;">מלבי"ם ביאור המילות</b> בגוים בלאומים. כנ''ל פסוק ג' :
<h3>{טז}</h3>
כָּל־הַ֭יּוֹם כְּלִמָּתִ֣י נֶגְדִּ֑י וּבֹ֖שֶׁת פָּנַ֣י כִּסָּֽתְנִי׃
<b style="color: gray;">מצודת דוד</b> נגדי . רואה אני בכלימתי : ובושת פני . מה שמביישים פני כסה אותי לגודל רבויים והוא מלשון מליצה :
<b style="color: gray;">מלבי"ם פירוש המילות</b> כל היום כלמתי נגדי, הכלימה הוא מה שמקבל כלימה מאחרים, ובושת פני כסתני הוא מה שמתבייש מעצמו, ומפרש כל היום כלימתי נגדי.
<b style="color: gray;">מלבי"ם ביאור המילות</b> כלימתי, ובושת פני. התבאר (ישעיה א', תהלות ל''ה ד' ו', מ' ט''ו, מ''ד ו', ס''ט ו', ח' כ', ק''ט כ''ט) :
<h3>{יז}</h3>
מִ֭קּוֹל מְחָרֵ֣ף וּמְגַדֵּ֑ף מִפְּנֵ֥י א֝וֹיֵ֗ב וּמִתְנַקֵּֽם׃
<b style="color: gray;">מצודת דוד</b> מפני אויב . אשר חרפונו ומפני רדיפות אשר רדפונו :
<b style="color: gray;">מצודת ציון</b> ומגדף . ענין בזיון : ומתנקם . ר''ל מרבה להרע ומראה בעצמו כנוקם ומשלם גמול :
<b style="color: gray;">מלבי"ם פירוש המילות</b> מקול מחרף, בדברים שבין אדם לאדם, ומגדף מצד הדת והאמונה, ובושת פני כסתני מפני אויב ומתנקם :
<b style="color: gray;">מלבי"ם ביאור המילות</b> מחרף ומגדף. הגידוף הוא מצד הדת. כמ''ש (ישעיה ל''ז ו', יחזקאל ה' ט''ו, צפניה ב' כ') :
<h3>{יח}</h3>
כָּל־זֹ֣את בָּ֭אַתְנוּ וְלֹ֣א שְׁכַחֲנ֑וּךָ וְלֹֽא־שִׁ֝קַּ֗רְנוּ בִּבְרִיתֶֽךָ׃
<b style="color: gray;">מצודת דוד</b> כל זאת . עם שכל זאת בא עלינו אעפ''כ לא שכחנו מלהודות לך ולא שקרנו להכזיב התורה שקבלנו בברית :
<b style="color: gray;">מלבי"ם פירוש המילות</b> כל זאת באתנו ובכל זאת לא שכחנוך, ולא לבד שלא שכחנוך בלב, כי גם לא שקרנו בבריתך, שלא רצינו לשקר להפר ברית מילה ושבת בשעת השמד :
<h3>{יט}</h3>
לֹא־נָס֣וֹג אָח֣וֹר לִבֵּ֑נוּ וַתֵּ֥ט אֲשֻׁרֵ֗ינוּ מִנִּ֥י אָרְחֶֽךָ׃
<b style="color: gray;">מצודת דוד</b> ותט . מלת לא משמשת בשתים כאלו אמר ולא תט ר''ל לא נטה רגלינו מן ארחך :
<b style="color: gray;">מצודת ציון</b> נסוג אחור . ענין חזרה לאחור : אשורנו . רגלינו : מני . מן והיו''ד נוספת :
<b style="color: gray;">מלבי"ם פירוש המילות</b> לא נסוג, והגם שלפעמים מפני כובד הגלות נטתה אשורנו מני ארחך ולא יכלנו לקיים המצות כראוי, מ''מ לא נסוג אחור לבנו, כי בלבבנו היינו שלמים עם ה' גם בעת אשר תט אשורנו מני ארחך, ולא זאת בלבד :
<b style="color: gray;">מלבי"ם ביאור המילות</b> ותט. גם אם נטתה, וכן ונפרוש, גם אם נפרוש :
<h3>{כ}</h3>
כִּ֣י דִ֭כִּיתָנוּ בִּמְק֣וֹם תַּנִּ֑ים וַתְּכַ֖ס עָלֵ֣ינוּ בְצַלְמָֽוֶת׃
<b style="color: gray;">רש"י</b> כי דכיתנו במקום תנים . כי זה משמש בלשון כאשר ואף כאשר השפלתנו בארץ ערבה ושוחה מדבר מקום תנים וכסית עלינו בצלמות חשך אף בכל זאת אם שכחנו שם אלהינו הוא יחקור זאת כי הו' יודע תעלומו' וגומר :
<b style="color: gray;">מצודת דוד</b> כי דכיתנו . עם כי דכית אותנו במקום תנים :
<b style="color: gray;">מצודת ציון</b> תנים . נחשים : בצלמות . ענין חושך :
<b style="color: gray;">מלבי"ם פירוש המילות</b> כי גם בעת אשר דכיתנו במקום תנים, בעת שהיינו בין אכזרים כתנים, ותכס עלינו בצלמות שהמיתו אותנו במיתות משונות וענו אותנו ביסורים קשים לצאת מן הדת, גם בעת ההיא.
<h3>{כא}</h3>
אִם־שָׁ֭כַחְנוּ שֵׁ֣ם אֱלֹהֵ֑ינוּ וַנִּפְרֹ֥שׂ כַּ֝פֵּ֗ינוּ לְאֵ֣ל זָֽר׃
<b style="color: gray;">מצודת דוד</b> אם שכחנו . האם שכחנו שם ה' בתמיה וכי פרשנו כפינו לאל זר :
<b style="color: gray;">מלבי"ם פירוש המילות</b> האם שכחנו שם אלהינו הגם כי ונפרוש כפינו לאל זר, הגם שהיינו אנוסים לפרוש כפינו לאל זר היה זה רק במעשה אבל בלב גם בעת שפרשנו כפים לע''ג היה לבנו שלם עם יחוד ה' ואמונתו :
<h3>{כב}</h3>
הֲלֹ֣א אֱ֭לֹהִים יַֽחֲקָר־זֹ֑את כִּֽי־ה֥וּא יֹ֝דֵ֗עַ תַּעֲלֻמ֥וֹת לֵֽב׃
<b style="color: gray;">מצודת דוד</b> הלא וגו' . כי אמרנו הלא אלהים יחקר זאת וענש יענש :
<b style="color: gray;">מצודת ציון</b> יחקר . חקירה וחפוש : תעלומות . מל' העלמה :
<b style="color: gray;">מלבי"ם פירוש המילות</b> הלא אלהים יחקר זאת שהוא יודע האמת מה שהיה בלבבנו, כי הוא יודע תעלומות לב, וגם הנסיון יעיד ע''ז, כי הלא.
<h3>{כג}</h3>
כִּֽי־עָ֭לֶיךָ הֹרַ֣גְנוּ כָל־הַיּ֑וֹם נֶ֝חְשַׁ֗בְנוּ כְּצֹ֣אן טִבְחָֽה׃
<b style="color: gray;">רש"י</b> כצאן טבחה . כצאן של טבח :
<b style="color: gray;">מצודת דוד</b> כי עליך . אלא בעבור יראתך הורגנו והיינו נחשבים כצאן המוכן לטבח :
<b style="color: gray;">מלבי"ם פירוש המילות</b> עליך הורגנו כל היום, שגם האנוסים שהמירו דתם בעת השמד נהרגו אחר כך ונשמדו, שבחנו וחקרו אחריהם ונודע להם שהם שומרים דת ישראל בסתר, א''כ.
<h3>{כד}</h3>
ע֤וּרָה ׀ לָ֖מָּה תִישַׁ֥ן ׀ אֲדֹנָ֑י הָ֝קִ֗יצָה אַל־תִּזְנַ֥ח לָנֶֽצַח׃
<b style="color: gray;">מצודת דוד</b> עורה . לזה עורה נא להושיע ולא תהיה כמו הישן :
<b style="color: gray;">מצודת ציון</b> תזנח . תעזוב :
<b style="color: gray;">תורה תמימה</b> מאי מעוררים אמר רחבה בכל יום ויום שהיו עומדים לוים על דוכן ואומרים עורה למה תישן ה' אמר להן וכי יש שינה לפני המקום והלא כבר נאמר הנה לא ינום ולא יישן שומר ישראל אלא בזמן שישראל שרויין בצער ועובדי כוכבים בנחת ושלוה לכך נאמר עורה למה תישן ה':<small><span style="color: gray;">סוטה מח ע"א</span></small>
<b style="color: gray;">מלבי"ם פירוש המילות</b> עורה למה תישן ה', שאתה עושה עצמך כישן שאינו רואה ומרגיש מה שנעשה אצלו, או.
<b style="color: gray;">מלבי"ם ביאור המילות</b> עורה, הקיצה. הקיצה היא יותר מן התעוררות (חבקוק ב', איוב י''ד) :
<h3>{כה}</h3>
לָֽמָּה־פָנֶ֥יךָ תַסְתִּ֑יר תִּשְׁכַּ֖ח עָנְיֵ֣נוּ וְֽלַחֲצֵֽנוּ׃
<b style="color: gray;">מצודת דוד</b> תשכח . מוסב על למה תשכח וכו' :
<b style="color: gray;">מצודת ציון</b> ולחצנו . ענין דחק :
<b style="color: gray;">מלבי"ם פירוש המילות</b> למה פניך תסתיר שאתה כמי שרואה ומסתיר פניו, או שתשכח לגמרי ענינו ולחצנו :
<h3>{כו}</h3>
כִּ֤י שָׁ֣חָה לֶעָפָ֣ר נַפְשֵׁ֑נוּ דָּבְקָ֖ה לָאָ֣רֶץ בִּטְנֵֽנוּ׃
<b style="color: gray;">מצודת דוד</b> כי שחה . נפשנו מושפלת עד לעפר :
<b style="color: gray;">מצודת ציון</b> שחה . מלשון שחיה וכפיפה :
<b style="color: gray;">מלבי"ם פירוש המילות</b> כי שחה לעפר נפשנו, הוא גלות הנפש, וגם דבקה לארץ בטננו גלות הגוף :
<b style="color: gray;">מלבי"ם ביאור המילות</b> נפשנו. הנפש הרוחנית (כנ''ל ג') :
<h3>{כז}</h3>
ק֭וּמָֽה עֶזְרָ֣תָה לָּ֑נוּ וּ֝פְדֵ֗נוּ לְמַ֣עַן חַסְדֶּֽךָ׃
<b style="color: gray;">רש"י</b> ופדנו למען חסדך . אין אנו באים בכח מעשינו אלא למען חסדך עשה :
<b style="color: gray;">מצודת דוד</b> קומה . לזה קום ועזור לנו ואם אין אנו ראויים פדנו למען חסדך :
<b style="color: gray;">מלבי"ם פירוש המילות</b> קומה עזרתה לנו לישועת הנפש, ופדנו מגלות הגוף, והגם שאין לנו זכות עשה למען חסדך :
<h2>תהילים פרק-מה</h2>
<h3>{א}</h3>
לַמְנַצֵּ֣חַ עַל־שֹׁ֭שַׁנִּים לִבְנֵי־קֹ֑רַח מַ֝שְׂכִּ֗יל שִׁ֣יר יְדִידֹֽת׃
<b style="color: gray;">רש"י</b> על שושנים . לכבוד תלמידי חכמים יסדו השיר הזה שהם רכים כשושנים ונאי' כשושני' ומרטיבי' מעשים טובים כשושנים : משכיל . ע''י תורגמן : שיר ידידות . שיר אהובים שיר של שבח להם להאהיבם על הבריות ולהאהיב תורתם עליהם :
<b style="color: gray;">מצודת ציון</b> שושנים . שם כלי נגון עשויה בתמונת שושן : משסיל . מחוכם : ידידות . אהובות :
<b style="color: gray;">מלבי"ם פירוש המילות</b> למנצח, שיר זה יסדוהו בני קרח לכבוד המלך והמלכה ביום חתונתו וביום שמחת לבו, עם בת מלך צור שנתגיירה, ויכול להיות שנתיסד בימי שלמה שלקח בת מלך צור וגיירה, וע''ז קראו בשם שיר ידידות :
<b style="color: gray;">מלבי"ם ביאור המילות</b> שושנים. שם כלי זמר :
<h3>{ב}</h3>
רָ֘חַ֤שׁ לִבִּ֨י ׀ דָּ֘בָ֤ר ט֗וֹב אֹמֵ֣ר אָ֭נִי מַעֲשַׂ֣י לְמֶ֑לֶךְ לְ֝שׁוֹנִ֗י עֵ֤ט ׀ סוֹפֵ֬ר מָהִֽיר׃
<b style="color: gray;">רש"י</b> רחש לבי . כך התחיל המשורר בשירו השריץ לבי בקרבי דבר טוב בשבחך את הת''ח רחש לשון נענוע וכן כל לשון שירוץ וריחוש : אומר אני מעשי למלך . השיר הזה שיסדתי ועשיתי אני אומרו למלך שנאמ' ( משלי ח' ) בי מלכים ימלוכו : לשוני . צח בשירים כעט סופר מהיר , ראיתי ביסודו של רבי משה הדרשן מהיר בלשון ערבי בקי :
<b style="color: gray;">מצודת דוד</b> רחש לבי . ר''ל לבי יחשוב מחשבת דבר טוב : אומר אני . בפתיחת דברי אני אומר שמעשה השיר הזה הוא על מלך המשיח : לשוני עט סופר מהיר . לשוני מהירה לדבר בשיר כעט של סופר מהיר :
<b style="color: gray;">מצודת ציון</b> רחש . ענין תנועה ונדנוד ובדח''ל קא מרחשן שפוותיה ( סנהדרין ס''ז ) ומזה יאמר מנחת מרחשת ( ויקרא ב ) ולפי שמעשיה רוחשים ומנענעים : עט . קולמוס כמו בעט ברזל ( איוב י''ט ) :
<b style="color: gray;">תורה תמימה</b> מאי טעמא דרבי יוסי אילימא מרחשת דאתיא ארחושי הלב כדכתיב רחש לבי דבר טוב ומחבת דאתיא אמחבואי הפה כדאמרי אינשי מנבח נבוחי אימא איפכא מחבת דאתיא אמחבואי הלב דכתיב למה נחבאת לברוח מרחשת דאתיא ארחושי כדאמרי אינשי הוה מרחשן שיפתותיה אלא גמרא גמירי לה:<small><span style="color: gray;">מנחות סג ע"א</span></small>
<b style="color: gray;">מלבי"ם פירוש המילות</b> רחש לבי, מעלת השיר יבחן בשלשה ענינים, {{{א}}} מצד דברי שכל וחכמה הרצופים בו, עז''א רחש לבי דבר טוב, שתחת מכסה המליצה ודבור החיצוני של השיר רוחש דבר חי משכיל חכמה ושכל טוב, {{{ב}}} בהשקף על איזה נושא נתיסד השיר כי יגדל מעלת השיר לפי מעלת הנושא אשר נכבדות מדובר בו, עז''א אומר אני מעשי למלך, שנתיסד לכבוד המלך, {{{ג}}} בהשקף על המליצה ודבור השיר עצמו, אם המשורר יש לו לשון למודים להלביש משכיות לבבו בדבורים רמים ונשגבים, עז''א לשוני עט סופר מהיר, כמו שהסופר המהיר במלאכת הכתיבה (שטענעגראף) יעתיק בעט כל דברי המדבר ולא ישמיט מלה אחת מדברים אשר שמע, כן לשוני שהוא עט סופר של הלב, תעתיק כל מחשבת הלב, ותוכל לדבר כל אשר דבר הלב בדבור ההגיוני, -- מעתה מתחיל את השיר :
<b style="color: gray;">מלבי"ם ביאור המילות</b> רחש. דבר חי מתנענע בדברי חכמינו ז''ל, עט. קולמוס :
<h3>{ג}</h3>
יָפְיָפִ֡יתָ מִבְּנֵ֬י אָדָ֗ם ה֣וּצַק חֵ֭ן בְּשְׂפְתוֹתֶ֑יךָ עַל־כֵּ֤ן בֵּֽרַכְךָ֖ אֱלֹהִ֣ים לְעוֹלָֽם׃
<b style="color: gray;">רש"י</b> יפיפית מבני אדם . העוסקים במלאכת חיי שעה , למה לפי שהוצק חן בשפתותיך להורות כהלכה , הוצק כמו נשפך כמו מוצקות ( זכריה ד' ) , ויצק עליה שמן ( ויקרא ב' ) : על כן ברכך . כמו שנאמר ה' עוז לעמו יתן ומה שכרן ה' יברך את עמו בשלום ( לעיל כ''ט ) :
<b style="color: gray;">מצודת דוד</b> יפיפית . אתה מלך המשיח הנך יפה במעשיך מכל בני אדם ודברי פיך המה בחן כאלו נשפך החן אל שפתותיך ובעבור זה ברכך אלהים לעולם :
<b style="color: gray;">מצודת ציון</b> יפיפית . מלשון יפה : הוצק . מלשון יציקה :
<b style="color: gray;">מלבי"ם פירוש המילות</b> יפיפת מבני אדם, דרך המליצים בספור המעלות והתהלות להשאיל להם תוארים ומשלים מצאצאי הטבע, כמו שיאמר על גבוה הקומה, כגובה ארזים גבהו וחסון הוא כאלונים, עז כנמר, ורץ כצבי, וגבור כארי, וקל כנשר, וכדומה, אולם זה רק במעלות חומריות, אבל אם בא להלל במעלות נפשיות שלא נמצא כמוהו בין ילדי הטבע, כמו במעלת הדבור והחכמה, צריך לקחת משלים מבני אדם, כמו שיאמר ויחכם מכל האדם מאיתן האזרחי והימן וכלכל, הנה חכם אתה מדניאל, עז''א אם ארצה לתת ציור ודמיון אל מעלתך, לא אוכל לומר שאתה נעלה מא' מילדי הטבע רק אצטרך לקחת ציור מן המעולים בבני אדם, ואומר אליך שאתה יפיפית מבני אדם, כי לא אשבח אותך במעלה חומרית כמו בגבורה וכדומה, שאומר עליך שאתה גבור מן הארי, רק מה שאהללך הוא כי הוצק חן בשפתותיך, שהוא במעלת הדבור והשכל שבך, שע''ז לא אוכל לקחת ציור ודמיון מבע''ח רק מבני אדם שהיו חכמים גדולים ואתה יפיפית ונעלית עליהם, על כן ברכך אלהים לעולם, שהמעלות החומריות ששרשם בכח החיוני הם נפסדים עם הגויה ואין קיימים לעולם, אבל אחר שמעלתך היא מעלה אנושיית נפשיית, שהיא נצחית ואינה נפסדת, א''כ ברכתיך היא לעולם, נצחיית :
<h3>{ד}</h3>
חֲגֽוֹר־חַרְבְּךָ֣ עַל־יָרֵ֣ךְ גִּבּ֑וֹר ה֝וֹדְךָ֗ וַהֲדָרֶֽךָ׃
<b style="color: gray;">רש"י</b> חגור חרבך על ירך . להלחם מלחמתה של תורה והוא הודך והוא הדרך :
<b style="color: gray;">מצודת דוד</b> חגור . וזאת ( היא ) הברכה אתה הגבור חגור חרבך על ירכך והיא הודך והדרך כי בה תנצח במלחמה :
<b style="color: gray;">תורה תמימה</b> מ"ט דר"א דאמר תכשיטין הן לו דכתיב חגור חרבך על ירך גבור הודך והדרך וכו'.<small><span style="color: gray;">שבת סג ע"א</span></small>
<b style="color: gray;">מלבי"ם פירוש המילות</b> חגור, והגם שעם מעלת השכל והדבור יש לך גם יתר המעלות הצריכות למלך, שבראשם היא הגבורה והחרב למלחמה נגד אויביו, אולם אני אומר, שהגם שאצוך לאמר חגור חרבך על ירך אתה הגבור, כי גם לך זרוע עם גבורה, אבל לא למלחמה תחגור חרב, רק יען שהוא הודך והדרך, שהוא מהדר מלכות שיהיה לו גבורי חיל וכלי נשק, אבל בכל זאת.
<b style="color: gray;">מלבי"ם ביאור המילות</b> הודך והדרך. עי' הבדלם לקמן סי' ק''ד :
<h3>{ה}</h3>
וַהֲדָ֬רְךָ֨ ׀ צְלַ֬ח רְכַ֗ב עַֽל־דְּבַר־אֱ֭מֶת וְעַנְוָה־צֶ֑דֶק וְתוֹרְךָ֖ נוֹרָא֣וֹת יְמִינֶֽךָ׃
<b style="color: gray;">רש"י</b> על דבר אמת . להורות כדת ולהתנהג בענות צדק : ותורך . התורה ודבר האמת שתעסוק בו היא תורה אותך טכסיסי המלחמה לעשות ימינך נוראות לפי שהזכיר תלמוד תורה בלשון מלחמה נופל בו ל' ימין המיומנת להלחם , ( כלומר הסדר להלחם ביד ימין ) :
<b style="color: gray;">מצודת דוד</b> והדרך . ר''ל ההדר אשר יהיה בך במה שתצלח ותרכב בגבהי הממשלה זה יהיה לך בעבור האמת שעשית ובעבור שהיית עניו בצדק לא להתיהר : ותורך . לזה ימינך שלמד אותך לעשות מעשים נוראים ומבלי למוד ועזר מזולת :
<b style="color: gray;">מצודת ציון</b> על דבר . בעבור : ותורך . ותלמדך :
<b style="color: gray;">תורה תמימה</b> א"ר ירמיה א"ר אלעזר שני תלמידי חכמים המחדדין זה לזה בהלכה הקב"ה מצליח להם שנאמר והדרך צלח אל תקרי והדרך אלא וחדדך ולא עוד אלא שעולין לגדולה שנאמר צלח רכב וכו'.<small><span style="color: gray;">שבת סג ע"א</span></small>
יתיב רבי זריקא וקא מיבעיא ליה כשהוא נותן בה שמן כמדה ראשונה או כמו שחסרה אמר רבי ירמיה פשיטא דכמדה ראשונה דאי כמה שחסרה מנא ידעינן מאי חיסר וכי תימא דמשער ליה א"כ שבע מדות נפיש להו מדות טובא קרי עליה והדרך צלח רכב על דבר אמת וענוה צדק וכו'.<small><span style="color: gray;">מנחות פח ע"ב</span></small>
<b style="color: gray;">מלבי"ם פירוש המילות</b> והדרך העיקרי אם תצלח לא בחרב ולא במלחמה, רק ע''י שתרכב על דבר אמת, כאלו הסוס שאתה רוכב עליו לא יהיה סוס מוכן ליום מלחמה רק האמת יהיה הסוס שתרכב עליו ובו תצלח, ולא תרכב על הסוס המתגאה, רק תרכב על הענוה של צדק, (ר''ל דבר אמת בעיון, וצדק במעשה), ותורך נוראות ימינך, ר''ל והענוה צדק שהוא הסוס ההגיוני שתרכב עליו ותצליח, היא תורך את נוראות ימינך, כאילו הנוראות שהיית יכול לעשות ע''י ימינך, ע''י מלחמה וקרב תראך הסוס הזה שהוא הענוה בלא מלחמה, ר''ל שע''י האמת והצדק שעליהם תרכב ותנהיג אותם תנצח את אויביך ותעשה נוראות, כי.
<b style="color: gray;">מלבי"ם ביאור המילות</b> וענוה. כמו וענות, ותורך. מוסב על הענוה היא תורך נוראות של ימינך :
<h3>{ו}</h3>
חִצֶּ֗יךָ שְׁנ֫וּנִ֥ים עַ֭מִּים תַּחְתֶּ֣יךָ יִפְּל֑וּ בְּ֝לֵ֗ב אוֹיְבֵ֥י הַמֶּֽלֶךְ׃
<b style="color: gray;">רש"י</b> חציך שנונים . בלב אויבי המלך שנונים אגיישוץ בלע''ז , והרי זה מקרא מסורס מצינו שהתלמידים קרוים חצים שנאמר כחצים ביד גבור כן בני הנעורים ( לקמן קכ''ז ) ותלמידי חכמים ( המזויינים ) בהלכה קרוים אויבים זה לזה לפי שעה שנאמר לא יבושו כי ידברו את אויבי' בשער ( שם ) : עמים תחתיך יפלו . בשכר התורה יפלו העובדי גלולים תחתיהם של ישראל :
<b style="color: gray;">מצודת דוד</b> חציך . החצים אשר תשליך יהיו מחודדים ועי''ז יפלו אויביך תחתיך כי החצים ההם יפלו בלב אויבי המלך ( ומלת יפלו מוסב למעלה ולמטה ) :
<b style="color: gray;">מצודת ציון</b> שנונים . חדודים כמו אם שנותי ברק חרבי ( דברים ל''ב ) :
<b style="color: gray;">מלבי"ם פירוש המילות</b> חציך, שיעור הכתוב בלב אויבי המלך, חציך שנונים עמים תחתיך יפלו, שאויבי המלך, ר''ל אויביך, יחשבו בלבם, כי חציך שנונים באופן אשר עמים תחתיך יפלו, וכן יחשבו בלבבם ויתיראו מלמרוד ומהלחם בך :
<h3>{ז}</h3>
כִּסְאֲךָ֣ אֱ֭לֹהִים עוֹלָ֣ם וָעֶ֑ד שֵׁ֥בֶט מִ֝ישֹׁ֗ר שֵׁ֣בֶט מַלְכוּתֶֽךָ׃
<b style="color: gray;">רש"י</b> כסאך אלהים . כסאך שר ושופט לעולם ועד כענין שנאמר נתתיך אלהים לפרעה ( שמות ו' ) ולמה בשביל ששבט מישור שבט מלכותך שמשפטיך אמת וראוי אתה למלוך :
<b style="color: gray;">מצודת דוד</b> כסאך אלהים . כסא המלוכה הנתון לך מאלהים יתקיים עולם ועד : שבט . בעבור כי ממשלת מלכותך היא ממשלת מישור כי תנהג את המלוכה בצדק ובמישור :
<b style="color: gray;">מצודת ציון</b> שבט . המושל יקרא שבט כי בידו שבט המוסר וכן לא יסור שבט מיהודה ( בראשית מט ) :
<b style="color: gray;">מלבי"ם פירוש המילות</b> כסאך, אחר שכסאך הוא כסא אלהים, כי תשב על הכסא לעשות משפט אמת וצדק כאלהים, ולכן יעמוד הכסא עולם ועד, כי הדברים האלהיים לא יבלם הזמן ולא יהרסם. שבט מישור שבט מלכותך, במליצתו, ידמה את המישור כעצם חי מנהיג בשבטו את המלוכה, וכאלו שבט הזה שאחז המישור בידו ונוהג בו, הוא עצמו שבט מלכותך, ר''ל שהנהגתך הוא הנהגת היושר בעצמו.
<b style="color: gray;">מלבי"ם ביאור המילות</b> כסאך. עומד במקום שנים, כסאך כסא אלהים :
<h3>{ח}</h3>
אָהַ֣בְתָּ צֶּדֶק֮ וַתִּשְׂנָ֫א רֶ֥שַׁע עַל־כֵּ֤ן ׀ מְשָׁחֲךָ֡ אֱלֹהִ֣ים אֱ֭לֹהֶיךָ שֶׁ֥מֶן שָׂשׂ֗וֹן מֵֽחֲבֵרֶֽיךָ׃
<b style="color: gray;">רש"י</b> משחך וגו' שמן ששון . כל לשון גדולה נופל עליה ל' משיחת שמן כדת המלכים :
<b style="color: gray;">מצודת דוד</b> על כן . בעבור כשרון מעשיך משחך אלהים למלך : שמן ששון . כאשר תהיה נמשח בשמן למלוך על העם יהיה עליך ששון מחבירך כי הכל יחפצו בך :
<b style="color: gray;">מלבי"ם פירוש המילות</b> אהבת צדק, ר''ל מה שאתה נוהג מלכות ביושר וצדק שב להיות קנין בנפשך עד שאהבת צדק ותשנא רשע, שלכן א''א כלל שתטה מן הצדק והיושר, על כן משחך אלהים אלהיך באופן אשר תשיג שמן ששון מחברך, שהאוהבים אותך ימשחו אותך בשמן ששון כי ישמחו על הצלחתך :
<h3>{ט}</h3>
מֹר־וַאֲהָל֣וֹת קְ֭צִיעוֹת כָּל־בִּגְדֹתֶ֑יךָ מִֽן־הֵ֥יכְלֵי שֵׁ֝֗ן מִנִּ֥י שִׂמְּחֽוּךָ׃
<b style="color: gray;">רש"י</b> מר ואהלות קציעות . קידה מתרגמינן קציעתא : כל בגדותיך . כל בגדיך מריחים כריח בשמים , ומדרשו כל בגדותיך וסרחוניך מתכפרים ומריחים ריח ערב : מן היכלי שן מני שמחוך . יותר מהיכלי שן משובחים ההיכלות המתוקני' לך בגן עדן לשמחך בהם , שן איבוייר''א בלע''ז , מני שמחוך היכלות אשר מני הם שמחוך הנותנים שכרך :
<b style="color: gray;">מצודת דוד</b> כל בגדותיך . כולם יהיו מקוטרים במיני בושם כי כן דרך הגדולים לגמר בבושם להביא להם הריח : מן היכלי שן . מן השמחה והרחבת הדעת שיש למי שיושב בהיכלי שן מן השמחה ההיא יהיה לך מן הדברים אשר ישמחו אותך בהם ר''ל כל מיני שמחה שיהיה לך יהיה מעין השמחה שיש למי שיושב בהיכלי שן שהיא שמחה גדולה ומרובה :
<b style="color: gray;">מצודת ציון</b> מור ואהלות קציעות . שמות מיני בושם : בגדותיך . מלשון בגד : שן . שן הפיל . מני . כמו מן והיו''ד נוספת :
<b style="color: gray;">מלבי"ם פירוש המילות</b> מור ואהלות קציעות מכל בגדותיך, וגם אלה שבגדו בך ולא רצו במלכותך ישליכו עליך מור ואהלות וכל ראשי בשמים בעת שתלך מן היכלי שן, שאז הלך לקראת כלתו, מני שמחוך, בעת שתלך ממקום השמחה לשמחת חתונים ביום שמחת לבך, אז גם הבוגדים השליכו לפניך כל מיני בשמים לכבודך :
<b style="color: gray;">מלבי"ם ביאור המילות</b> כל בגדותיך. מ''ם מחבריך נמשך לשתים, ובגדותיך מענין בגידה :
<h3>{י}</h3>
בְּנ֣וֹת מְ֭לָכִים בְּיִקְּרוֹתֶ֑יךָ נִצְּבָ֥ה שֵׁגַ֥ל לִֽ֝ימִינְךָ֗ בְּכֶ֣תֶם אוֹפִֽיר׃
<b style="color: gray;">רש"י</b> בנות מלכים . יהיו מבקרות אותך כענין שנאמ' ושרותיהם מיניקותיך ( ישעיה מ''ט ) : ביקרותיך . קו''ף דגוש לפי שהוא לשון בקור ואף על פי שכתוב יו''ד לפניה , ראיתי בנקוד רב סעדיה תיבה זו סדורה עם מי נתן למשיסה יעקב ( שם מ''ב ) שכתוב בו יו''ד והסמ''ך מודגשת , ומנחם חברו לשון יוקר כמו יקר מכלי פז ( סא''א ) . שגל . מלכה כמו והשגל יושבת אצלו ( דניאל ה ) וישתון בהון מלכא רברבנוהי שגלתיה ולחינתיה אשתך תתיצב לימינך : בכתם אופיר . בקבוצת עדי זהב הבא מאופיר :
<b style="color: gray;">מצודת דוד</b> ביקרותיך . ביקרת שלך בהן יהיו אף בנות מלכים : נצבה שגל . המלכה תהיה נצבה בימינך מקושטת בכתם אופיר והכל הוא משל לגודל התענוג והממשלה :
<b style="color: gray;">מצודת ציון</b> ביקרותיך . מל' יקר : שגל . כן תקרא האשה כי מיוחדת למשגל וכן והשגל יושבת אצלו ( נחמיה ב ) : בכתם אופיר . והוא הזהב הטוב הבא ממדינת אופיר :
<b style="color: gray;">תורה תמימה</b> אלא מעתה דכתיב בנות מלכים ביקרותיך נצבה שגל לימינך בכתם אופיר ואי שגל כלבתא היא מאי קא מבשר להו נביא לישראל הכי קאמר בשכר שחביבה תורה לישראל כשגל לעובדי כוכבים זכיתם לכתם אופיר וכו'.<small><span style="color: gray;">ראש השנה ד ע"א</span></small>
אתא ההוא פריסתקא דמלכא א"ל קום דקבעי לך מלכא כי נפיק ואזיל א"ל עינא דבעי למיחזי לכו בישותא תיפקע א"ל רבא אמן פקע עיניה דבר שישך אמר רב פפי איבעי ליה למימרא ליה מהאי קרא בנות מלכים ביקרותיך נצבה שגל לימינך בכתם אופיר וכו'.<small><span style="color: gray;">עבודה זרה סה ע"א</span></small>
<b style="color: gray;">מלבי"ם פירוש המילות</b> בנות מלכים, הנה לשמחת כלולות הלזו, התאספו כמה בנות מלכים שבאו לכבודו, ועז''א בנות מלכים באו עתה ביקרותיך, בין הבנות שבאו לכבודך אולם נצבה שגל לימינך בכתם אופיר, השגל העומדת לימינך, היא נצבה על כולם ומתרוממת עליהם, בכתם אופיר, ימליץ שכמו שהכתם אופיר יקר מן הזהב, כן היא נצבה על כולם בפאר והוד, ואמר לימינך, כי דרך המלכים שהאשה המיועדת לו לפי ערכו תעמוד בשעת הקדושין לצד ימינו, והאשה אשר אינה לפי ערכו וכבודו תעמוד אז לצד שמאלו, ועז''א נצבה שגל לימינך הראויה לכבודך :
<b style="color: gray;">מלבי"ם ביאור המילות</b> ביקרותיך. משפטו ביקרותיך :
<h3>{יא}</h3>
שִׁמְעִי־בַ֣ת וּ֭רְאִי וְהַטִּ֣י אָזְנֵ֑ךְ וְשִׁכְחִ֥י עַ֝מֵּ֗ךְ וּבֵ֥ית אָבִֽיךְ׃
<b style="color: gray;">רש"י</b> שמעי בת וראי . שמעי כנסת ישראל וראי דרך הטוב : והטי אזנך . לתורה : ושכחי עמך . מעבר הנהר שאת גדילה ביניהם : ובית אביך . ע''א שעבדו אבותיך בעבר הנהר :
<b style="color: gray;">מצודת דוד</b> שמעי בת . יאמר לכל עדה ועדה שמעי וראי בהבנת הלב והטי אזנך לשמוע לכל אשר יצוה מלך המשיח : ושכחי עמך וגו' . ר''ל לא תהיה בעצת הנמשכים אחר גוג להלחם עם מלך המשיח :
<b style="color: gray;">מצודת ציון</b> בת . ר''ל עדה וכן בת בבל ( לקמן קל''ז ) :
<b style="color: gray;">תורה תמימה</b> אמר ר"ל ר"מ קרא אשכח ודרש הט אזנך ושמע דברי חכמים ולבך תשית לדעתי לדעתם לא נאמר אלא לדעתי רב חנינא אמר מהכא שמעי בת וראי והטי אזנך ושכחי עמך ובית אביך וגו' קשו קראי אהדדי לא קשיא הא בגדול הא בקטן וכו'.<small><span style="color: gray;">חגיגה טו ע"ב</span></small>
<b style="color: gray;">מלבי"ם פירוש המילות</b> שמעי בת, עתה יסב המשורר פניו אל הכלה, שמעי מה שאומר לך ושכחי עמך, היינו שתתגייר ותהיה מעם ישראל, ושכחי בית אביך כי תשאר אצל אישה :
<b style="color: gray;">מלבי"ם ביאור המילות</b> שמעי, והטי אזנך. מוסיף שגם תטי אזנך מרחוק לשמוע, כמ''ש הטה אזנך ושמע, שהטיית אזן קודם אל השמיעה (עמ''ש ירמיה ל''ה ט''ו) :
<h3>{יב}</h3>
וְיִתְאָ֣ו הַמֶּ֣לֶךְ יָפְיֵ֑ךְ כִּי־ה֥וּא אֲ֝דֹנַ֗יִךְ וְהִשְׁתַּֽחֲוִי־לֽוֹ׃
<b style="color: gray;">רש"י</b> ויתאו המלך יפיך . ואם תעשי כן יתאוה המלך הקב''ה לנויי מעשיך :
<b style="color: gray;">מצודת דוד</b> ויתאו . אז יתאוה מלך המשיח יופי כפי כשרון מעשיך ואז ינוח לך כי הוא יהיה אדוניך ואז תשתחוי לו ולא יאונה לך רעה כי יסך עליך בצלו :
<b style="color: gray;">מצודת ציון</b> ויתאו . מלשון תאוה :
<b style="color: gray;">מלבי"ם פירוש המילות</b> ויתאו המלך יפייך, המלך הוא יתו ויתאר את יפיך במה שהוא אדוניך, עקר יפיך יהיה מה שהמלך הוא אדוניך, ולכן שמעי בת וראי ושכחי עמך ובית אביך והשתחוי לו :
<b style="color: gray;">מלבי"ם ביאור המילות</b> ויתאו. בנינו קל והתי''ו שורש, כמו תתאו לכם לבא חמת, עד תאות גבעות עולם, המלך יצייר ויגביל ויסמן את יפייך :
<h3>{יג}</h3>
וּבַֽת־צֹ֨ר ׀ בְּ֭מִנְחָה פָּנַ֥יִךְ יְחַלּ֗וּ עֲשִׁ֣ירֵי עָֽם׃
<b style="color: gray;">רש"י</b> ובת צר במנחה פניך יחלו . כמו ( שמות ל''ב ) ויחל משה ובשכר זה תזכו שיביאו לך אשכרים ודורון אותם שהם עכשיו עשירי עם :
<b style="color: gray;">מצודת דוד</b> ובת צור . גם עדת צור בהבאת מנחה יבקשו פניך למלאות שאלתם ועם כי המה העשירים שבכל עם וחשובים :
<b style="color: gray;">מצודת ציון</b> יחלו . יבקשו :
<b style="color: gray;">מלבי"ם פירוש המילות</b> ובת צור, המשורר מצייר הענינים כסדר, שאחר שדבר מכבוד המלך, מצייר איך המלך הולך מהיכלי שן שלו אל אכסניא של רעיתו, ושם נצבה עם בנות מלכים והיא עומדת לימין המלך, והמשורר מדבר אליה שתקבל דת ישראל, ותשתחוה למלך אדוניה. -- עתה הגיעו גדולי צור ועשיריה והביאו לה מנחה יקרה לכבודה, המשורר אומר, את בת צור! הנה עשירי עם מצור יחלו פניך במנחה, ומספר מה היה המנחה.
<b style="color: gray;">מלבי"ם ביאור המילות</b> ובת צור. שם הקריאה, את בת צור :
<h3>{יד}</h3>
כָּל־כְּבוּדָּ֣ה בַת־מֶ֣לֶךְ פְּנִ֑ימָה מִֽמִּשְׁבְּצ֖וֹת זָהָ֣ב לְבוּשָֽׁהּ׃
<b style="color: gray;">רש"י</b> כל כבודה בת מלך פנימה וגו' . אותם שכל כבוד תלוי בהם והם כנסיו' של מלך אשר נהגו עצמם בצניעות עתה בגדיהם חשובים ממשבצות זהב של כהני' גדולי' , משבצות קאטונ''ש בלע''ז :
<b style="color: gray;">מצודת דוד</b> כל כבודה . כל אשה מכובדה ובת מלך היושבת פנימה בחדרה לפי רוב כבודה אשר לבושה עשוי ממשבצות זהב :
<b style="color: gray;">מצודת ציון</b> ממשבצות . מקום מושב אבני יקר כמו משובצים זהב ( שמות כה ) :
<b style="color: gray;">תורה תמימה</b> ה"ק ואם מספקת ואמר לה צאי מעשה ידיך במזונותיך רשאי מספקת מאי למימרא מהו דתימא כל כבודה בת מלך פנימה קמ"ל וכו'.<small><span style="color: gray;">גיטין יב ע"א</span></small>
והאמר רבי אבא אמר רב כל תלמיד חכם שמורה הלכה ובא אם קודם מעשה אמרה שומעין לו ואם לאו אין שומעין לו שאני הכא דהא שמואל ובית דינו קיים מכל מקום קשיא הכא תרגמו כל כבודה בת מלך פנימה וכו'.<small><span style="color: gray;">יבמות עז ע"א</span></small>
תניא אידך ועמדו שני האנשים בעדים הכתוב מדבר אתה אומר בעדים או אינו אלא בבעלי דינין אמרת וכי אנשים באין לדין נשים אין באות לדין ואם נפשך לומר נאמר כאן שני ונאמר להלן שני מה להלן בעדים אף כאן בעדים מאי אם נפשך לומר וכי תימא אשה לאו אורחה משום כל כבודה בת מלך פנימה נאמר כאן שני ונאמר להלן שני מה להלן בעדים אף כאן בעדים וכו'.<small><span style="color: gray;">שבועות ל ע"א</span></small>
<b style="color: gray;">מלבי"ם פירוש המילות</b> כל כבודה בת מלך פנימה, בארגז שהביא למנחה הונח פנימה כל כבודה של בת מלך, כל דברים היקרים ונכבדים הראוים לבת מלך, תכשיטין יקרים וכדומה, וגם הונח שם לבושה ממשבצות זהב, לבוש יקר הנעשה ממשבצות זהב, זה המנחה שהביאו עשירי עם :
<b style="color: gray;">מלבי"ם ביאור המילות</b> כבודה. כמו ואת הכבודה לפניהם (שופטים י''ח). פנימה. בתוך דבר. רצונו לומר בפנים של הארגז נמצא כל כבודה של בת מלך :
<h3>{טו}</h3>
לִרְקָמוֹת֮ תּוּבַ֪ל לַ֫מֶּ֥לֶךְ בְּתוּל֣וֹת אַ֭חֲרֶיהָ רֵעוֹתֶ֑יהָ מ֖וּבָא֣וֹת לָֽךְ׃
<b style="color: gray;">רש"י</b> לרקמות תובל למלך . בבגדי רקמה יביאום מנחה למלך על כל הארץ , רקמות אברודי''ץ בלע''ז , זה שנאמר והביאו את כל אחיכם מכל הגוים מנחה וגו' ( ישעיה ס''ו ) . בתולות אחריה רעותיה . ילכו אחריהם כענין שנאמר ( זכריה ח' ) והחזיקו בכנף איש יהודי וגו' לאמר נלכה עמכם כי שמענו אלהים עמכם : מובאות לך . כלפי הקב''ה אמרו המשורר :
<b style="color: gray;">מצודת דוד</b> לרקמות . בבגדי רקמה תהיה מובאה למלך המשיח : בתולות אחריה . ר''ל עם הבתולות אשר תלכנה אחריה לשמשה ועם רעותיה ההולכים עמה כאחת כולן תהיינה מובאות מארצם בשמחה ותבואנה בהיכל מלך ר''ל בשמחה יקבלו עול מלכות המשיח :
<b style="color: gray;">מצודת ציון</b> לרקמות . מלשון רקמה והוא כמו ברקמות וכן ישבת לכסא ( לעיל ט ) ומשפטו בכסא : תובל . תובלנה . ענין הבאה כמו יובל שי ( ישעיה יח ) :
<b style="color: gray;">מלבי"ם פירוש המילות</b> לרקמות, מן האכסניה של הכלה שהיא מבית אביה ששם בא המלך לקראתה וארשה בקדושין אחר שקבלה דת ישראל, ולשם באו שלוחי צור במנחה, משם הובילו הכלה, אל חופה מרוקמת העשויה ממשי ורקמה, ושם באה עם נערותיה, ומשם הובלה אחרי זה להיכלי מלך, על זה אמר לרקמות, רצה לומר, עתה תובל לרקמות, להחופות המרוקמות, הובילו הכלה לחופתה, ומשם תובל למלך, גם יובלו בתולות אחריה אשר הם רעותיה. - מסב פניו אל המלך ואומר אליו ''מובאות לך'' הכלה עם רעותיה כולן מובאות לך, כי גם הבתולות האלה רעיות המלכה היו לפלגשים אל המלך :
<b style="color: gray;">מלבי"ם ביאור המילות</b> לרקמות, למקום המרוקם :
<h3>{טז}</h3>
תּ֭וּבַלְנָה בִּשְׂמָחֹ֣ת וָגִ֑יל תְּ֝בֹאֶ֗ינָה בְּהֵ֣יכַל מֶֽלֶךְ׃
<b style="color: gray;">מלבי"ם פירוש המילות</b> תובלנה, מצוה שכולן תובלנה בשמחות וגיל, בכל מיני כלי זמר ושמחות, ומשם תבואינה בהיכל מלך להשאר שם בארמונו :
<h3>{יז}</h3>
תַּ֣חַת אֲ֭בֹתֶיךָ יִהְי֣וּ בָנֶ֑יךָ תְּשִׁיתֵ֥מוֹ לְ֝שָׂרִ֗ים בְּכָל־הָאָֽרֶץ׃
<b style="color: gray;">רש"י</b> תחת אבותיך וגו' . לכל אחד מישראל אמר :
<b style="color: gray;">מצודת דוד</b> תחת אבותיך . אל מול המשיח יאמר תחת אבותיך המלכים יהיו בניך ר''ל כמו שבא לך המלוכה על היותך מזרע דוד כן בניך ירשו המלכות ממך : תשיתמו . אל מול ה' יאמר אתה ה' תשים בני מלך המשיח לשרים ומושלים בכל א''י :
<b style="color: gray;">מצודת ציון</b> תשיתמו . תשים אותם :
<b style="color: gray;">תורה תמימה</b> אלא אי איתמר הכי איתמר בן שמכר בנכסי אביו בחיי אביו ומת בנו מוציא מיד הלקוחות וזו היא שקשה בדיני ממונות ולימרו ליה אבוך מזבין ואת מפיק ומאי קושיא דלמא מצי אמר מכח אבוה דאבא קאתינא תדע דכתיב תחת אבותיך יהיו בניך תשיתמו לשרים בכל הארץ וכו'.<small><span style="color: gray;">בבא בתרא קנח ע"ב</span></small>
אמר רב פפא אפילו למאן דאמר חטאת צבור שכפרו בעליה מתה חטאת צבור שמתו בעליה אינה מתה לפי שאין הצבור מתים מנא ליה לרב פפא הא אי נימא משום דכתיב תחת אבותיך יהיו בניך אי הכי אפי' יחיד נמי אלא היינו טעמא שאין הציבור מתים משעירי רגלים וראשי חדשים דאמר רחמנא אייתינהו מתרומת הלשכה ודלמא מתו מרייהו דהני זוזי אלא לאו ש"מ אין הצבור מתים וכו'.<small><span style="color: gray;">תמורה טו ע"ב</span></small>
אמר רב פפא כי גמירי חטאת שמתו בעליה במיתה הני מילי ביחיד אבל לא בצבור לפי שאין מיתה בצבור מנא ליה לרב פפא הא אילימא מדכתי' תחת אבותיך יהיו בניך וכו'.<small><span style="color: gray;">הוריות ו ע"א</span></small>
דאמר רב נחמן אמר שמואל האחין שחלקו אין להן לא דרך זה על זה ולא סולמות זה על זה ולא חלונות זה על זה ולא אמת המים זה על זה והזהרו בהן שהלכות קבועות הן ורב אמר יש להן צריכא דאי אשמועינן בההיא בההיא קאמר רב משום דא"ל בעינא למידר ביה כי היכי דדרו ביה אבהתי תדע דכתיב תחת אבותיך יהיו בניך אבל בהא אימא מודי ליה לשמואל וכו'.<small><span style="color: gray;">בבא בתרא סה ע"א</span></small>
<b style="color: gray;">מלבי"ם פירוש המילות</b> תחת, עתה יברך פרי בטן אשר יולדו מהם, בניך יהיו תחת אבותיך, כי המלך יורש כבוד אבותיו, אבל אחר שגדולתו גדול מכבוד אבותיו, יניח לבניו את הכבוד אשר ירש מאבותיו למשל אביו היה במדרגת אדון, והוא במדרגת מלך גדול, יהיו בניו שרים כפי התואר שירש מאביו, ועל זה אמר שתשיתמו לשרים בכל הארץ :
<h3>{יח}</h3>
אַזְכִּ֣ירָה שִׁ֭מְךָ בְּכָל־דֹּ֣ר וָדֹ֑ר עַל־כֵּ֥ן עַמִּ֥ים יְ֝הוֹדֻ֗ךָ לְעֹלָ֥ם וָעֶֽד׃
<b style="color: gray;">רש"י</b> אזכירה שמך . כלפי הקב''ה אמרו המשורר :
<b style="color: gray;">מצודת דוד</b> אזכירה . בעבור כל זאת אזכיר שמך בכל דור : על כן . בעבור הגדולה הזאת אשר תגדל את מלך המשיח יודוך עד עולם ויקבלו אותך לאלוה :
<b style="color: gray;">מלבי"ם פירוש המילות</b> אזכירה, וגם אחרי מותך אזכירה שמך בכל דור ודור, כי השם טוב שלך ישאר לדור דורים על כן עמים יהודוך לעולם ועד :
תהילים פרק-מה על דרך המושכל
(א) למנצח, אחר ששיר זה בא בין תהלות דוד ותפלותיו לצורך הנהגת המתבודד, בהכרח כי תחת לבוש החיצוני נצפן בו גם כן ענין פנימי, ומדבר בשני פנים נגלה ונסתר משל ומליצה, ועל זה רמז שנאמר השיר הזה לנצח על שושנים, שהשושנה מלבד יפיה החיצוני יש לה גם כן ריח טוב ועונג, וכן תחת יופי השיר בחיצוניותו יריחו המשכילים רוח חכמה ודעת. ועז''א משכיל שיר ידידות שהוא שיר ידידות אל המשכיל בשכל טוב, שזה מליצה על התגברות השכל ברוח ה' להשכיל באמתתו ולדבר כל כחות יצרי מעללי הגויה תחת רגליו, ובא במשל כאלו הנפש השכליית וכחותיה הם ימשל בעיר הקטנה שהיא הגויה, והנפשות האחרות יכנעו תחת ידו כאשה כשרה העושה רצון בעלה וכבר המשילו הנביאים והחכמים את השכל וכל כחתיו כבעל האשה שהיא הנפש המתוקנת לקבל חקי החכמה ולהתנהג על פי השכל ועצתו, שאז ימלוך מלך השכל בגויה והשכיל ועשה משפט וצדקה בארץ ובית הגויה, ובת מלך זקן שהיא בת הכח המתאוה והמתעורר תכנע תחתיו ויארשה לו באמונה באהבת כלולות להנהיגה כפי עצתו וחכמתו, וע''ז לקח למשל את השיר אשר הוסד לשלמה ביום חתונתו את בת מלכי ארץ, כמו שיתבאר :
(ב) רחש לבי דבר טוב, הגם שהנגלה מן השיר הוא שיר של חול על אהבת כלולות עם בת נכר, בלבי ומחשבתי רוחש דבר טוב וסגולה יקרה מאד, הגם שאומר אני בפה שמעשי למלך בכ''ז לשוני (הלשון מרמז תמיד על התבונה), דבר התבונה הנעלם בשיר, דומה כעט סופר מהיר היודע להלביש דברי התבונה בעדי המליצה ובמכסה המשל והחדה עד שצריך חכם לב אשר יביט ויבין משכיות לב :
(ג) יפיפת. תחלה ידבר אל הבעל, שהוא השכל שהוא המלך החכם אשר ימלוך עתה בבתי הנפש, ואמר יפיפת מבני אדם היופי שלך אינו דבר הנמצא בין כחות הנפש החיונית והצומחת שהם בהמה המה להם, רק יפיפית בסגולה המיוחדת אל האדם לבדו שנברא בצלם אלהים ובדמותו, והוא כי הוצק חן בשפתותיך, במה שהיא נפש מדברת, כמו שתרגם ויהי האדם לנפש חיה לרוח ממללא, והתבאר אצלי שהשפה היא המיוחדת אל הדעת שהוא שידע חקי החכמה בידיעה ברורה, שזה יושג על ידי רוח אלהים ועזר מקדש אשר ילוה אל הנפש השכליית להשכילה באמתו, על כן ברכך אלהים לעולם, אחר כי היא ברכת אלהים ועוז משמים ישוה עליו, תקנה עי''ז ההשארה והנצחיית שתשאר לעולם :
(ד) חגור, הנה ההשכלה הזאת שידובר בה עתה שהיא ע''י דעת אלהים ושכל טוב, שהיא ההשגה ברוה''ק, כמו שהשיג שלמה את החכמה וכל נתיבותיה ואמתיותיה ברוח אלהים, זה א''צ להשתמש בכח הבינה שענינה הוא עשות ההיקשים והמופתים ע''י החקירה והעיון, שזה יצוייר בכתובים כענין מלחמה, שהוא העורך מערכה ומתוכח עפ''י מופתי התבונה להפיל הדעות הכוזבות בחצים ואבני קלע שהוא בראיות ובהיקשים, ובכל זאת היה לשלמה גם תבונה הרבה כמבואר בכתוב, וידע לנצח במופתים ולהוכיח הכל בראיות, ועז''א חגור חרבך על ירך גבור, הנה יכולת ג''כ ללחום בחרב הוכוח ובאותות ובראיות, וזה הודך והדרך, כי תדע לברר את יסודות האמת גם על פי דרכי הפילוסופיא וראיותיה, ובכ''ז.
(ה) הדרך העקרית יהיה במה שתצלח ותרכב על דבר אמת, כי ההשגה ע''פ דרכי הראיות מן המאוחר אל הקודם יעביר תחלה לפני בקורת עיוני כל השקרים ויחקור ויעיין וילחם ויערך מערכה עד יברר האמת, ואתה שהשגתך העקרית היא מן הקודם אל המאוחר תרכב תכף על דבר אמת בעיון, וענוה צדק, במה שנוגע אל השכל המעשי, זה ישיג ע''י ענוה שיכניע כל מדות הגוף אל הצדק, ותורך נוראות ימינך שמה שתשיג ביגיעה רבה ע''י העיון והחקירה והיקשי התבונה תשיג בהשגה פתאומית ע''י רוח ה' בלא יגיעה ועמל :
(ו) חציך, וגם אויבי הנפש המשכלת, שהם כח הדמיון והמתעורר והמתאוה, שצריך ללחום עמהם בחצים וכלי קרב להכניעם תחת משמעת השכל, הם יחשבו בלבם כי חציך שנונים עד שעמים תחתיך יפלו, כי באשר ישיג הכל בהשגה ברורה יהיו חקי החכמה חרותים תמיד על לוח לבו, עד שתקבל הנפש טבע שניה שלא תצייר רק ציורים טובים ויראת ה', וכן רק השגות אמתיות ונכונות בדעות, ולא יוכלו אויבי הנפש להתקומם נגדה כלל ולהרים ראשם כי חצי השכל שנונים תמיד לנצחם, כמ''ש טובה חכמה מכלי קרב :
(ז) כסאך, ובזה ישב השכל על כסא אלהים למשול בבתי הנפש ממשל רב, ועיר גבורים עלה חכם ומשל והצליח, וכסא זה הוא כסא אלהים כי בא בעזר הרוח האלהי הנלוה אליו ממרומים, וע''כ ישב על הכסא לעולם ולא ימוט מצדקתו, שבט מישור שבט מלכותך, כי היושר בעצמו מה שנקבע בלבו טבע היושר, בין בדעות ואמונות להשיג הכל בדרך ישר בהשגה אמתיית, בין במעשים לעשות הטוב והישר בעיני אלהים ואדם, והא השבט שבו תנהיג מלכותך על כל כחות הנפש :
(ח) אהבת צדק, וע''י היושר הטבוע בלבך אהבת צדק ותשנא רשע, כי הקבע טבע הלב אל הצדק עד שישנא את הפכו, על כן משחך אלהים אלהיך שמן ששון מחברך, שכחות המתחברים לך שהם הכחות הנלוים אל נפש השכליית כמו כח הערמה העצה והמזמה ודומיהם וכן הכחות הטובות במדות כמו הענוה והרחמים והנדיבות ודומיה, להם תהיה משוח בשמן ששון, שהשמן מרמז על ההשפעה האלהית ועל החכמה אשר יאציל על קדושיו, שאל השמן הזה יתחברו האבנים ויהיו למצבת קדש ויצוק שמן הדעת האמתי והרוח הנאצל ממרום על ראשה :
(ט) מור, וגם הכחות הבוגדים בך ומתנגדים אל הנפש השכליית, כמו כח העקשות והסכלות העומדים לשטנה אל השכלת השכל, כח הקנאה והגאוה והתאוה וכדומה הנלחמים נגדו במעשים, גם הם יכנעו לרגליך וישליכו לך מור שהוא המובחר העולה מכחות נפש החיונית, ואהלות וקציעות שהם דברים הנותנים ריח טוב בנפש הצומחת, ר''ל שגם המדות והתאוה ששרשם מנפשות הנמוכות החי והצומח, יבררו טוב המדות להכנע לפני השכל, מן היכלי שן מני שמחוך, עת תצא מן היכליך ששם הייתי שמח בהשכלה להנהיג את הגויה, יכנעו גם המדות והתכונות הנוטות לרעה, ויתהפכו להיות עבדים נאמנים לשרת את הנפש השכליית ולעשות הכל כפי פקודתו בעבודת הקדש, כמו להשתמש במדות העזות נגד המלעיגים עליו בעבודת ה' ובגבהות הלב בדרכי ה', ובאכזריות וקנאה נגד מנאצי ה' ואויביו, וכדומה :
(י) בנות מלכים, עתה יצייר עת יצא החתן הנשגב הזה מהיכלו לארוס את בת מלך צור ולקחתה לו לאשה, והוא שהשכל יקח את הנפש להיות לו לאשהה הסרה למשמעתו והוא ימשול בה להנהיגה כפי עצתו, והיא תהיה לו כאשה כשרה העושה רצון בעלה, ובאשר שורש הנפש החיונית וכחתיה הם נולדו על אדמת נכר, ע''י החומר והגויה, היא א''כ בת מלך צור, שהוא בן נכר, ובצד אחר יקרא החומר וראשי כחותיו שהוא הכח המתעורר בשם מלכים, שהם המולכים בגויה וכמו שהמליץ זה במשל הנאמר בשיר השירים, ובספר קהלת כנהו בשם מלך זקן וכסיל, וכל כחות המסתעפות מהם בנות החומר הם בנות מלכים, ובאים עתה ביקרותיך, לתת יקר למלך החכם אשר יתפוס מלכות להנהיג ע''פ עצת החכמה, ואז נצבה שגל לימינך שהנפש לא תהיה כנגדך רק תתיצב לימינך, לסייע לך בכל עניניך, כמ''ש זכה עזר לא זכה מנגדתו, והיא נצבת בכתם אופיר מקושטת בתכשיטין יקרים שהם מדות טובות ותכונות ישרות :
(יא) שמעי בת, עתה ידבר אל הכלה שתשים לב להבין ועין לראות ואזן לשמוע לעצת השכל והחכמה, ושכחי עמך ובית אביך, שתעזב התאוות והתכונות הרעות והציורים הרעים שהם עמה ומשפחתה, כי הם מטבע מילדתה, ומכח בית אביה שהיא החומר וכחותיו שהוא אביה ומולידה :
(יב) ויתאו המלך יפיך, והשכל שהוא ימלוך עתה בעיר הקטנה הלזו הוא יציין את יפיך, במה שהוא יהיה אדוניך, ובמה שתשמעי לעצת השכל והחכמה ותשל נעלי החומר מעל רגליך, והשתחוי לו להכנע לעצת החכמה והדעת :
(יג-יד) ובת צור מעתה יתעצמו בה המדות אל דרך הטוב, והנפש תתלבש מחלצות שהם המדות הטובות שהם ימשלו לבגדים, כי כל כח וכח כשימשול בלב ויצטייר בו יכסה את הנפש כולה ותתלבש בו כאדם הלובש ומתעטף בבגדיו, ואם תתעטף בציורי החכמה והמוסר והמדות המשובחות נאמר שהתעטפה בבגדים יקרים ולבושי מלכות, ויצייר שהבגדים האלה הביאו לה מנחה עשירי עם מצור, כי זאת תשיג מכחות המשובחות של נפש היוהלאנית הנתלית בגויה שהם עם צור, והם יתקנו כחותיה ויארגו מהם בגדים יקרים, ועז''א שעשירי עם יחלו פניך במנחה, ומה היא המנחה כל כבודה בת מלך, דברים מכובדים וענינים נפשיים הראוים לבת מלך, שבתוך הארגז של המנחה נמצא לבושה ממשבצות זהב, לבוש מלכות שבו תלביש הנפש שהם מדות יקרות מאד מזהב ומפז :
(טו) לרקמות, אחר שקנתה הנפש בגדים היקרים בגדי מלכות, שהם המדות המשובחות ותכונות טובות, אז תובל אל האפריון המרוקם אשר עשה לה המלך, ר''ל תוכן לקבל חקי החכמה וציורי דעת ולקח טוב, וגם בתולות אחריה רעותיה שהם כל כחות הנפשיות, כולם יהיו נמסרים אל משמעת השכל לעבוד עבודתו, הגם שהן בתולות שלא נכבשו עד הנה :
(טז) תובלנה בשמחות וגיל, שלא יהיו במדרגת כובש, כי יסולק יצר הלב ויתגברו ציורי השכל והמוסר עד שיקבל חקי החכמה בשמחה וגיל, ויבואו בהיכלי מלך פנימה להשכיל סודות השכל וצפונותיו :
(יז) תחת אבותיך, יהיו בניך ותלמידיך, שהתלמידים הם בני השכל אשר יוליד, תלמדם חקי החכמה שקבלת מאבותיך ומוריך, תשיתמו לשרים בכל הארץ גם הם יהיו מושלים על הארץ והחומר, ויכניעו את הארץ תחת ממשלת שכלם :
(יח) אזכירה שמך בכל דור ודור, כי תהיה ממצדיקי הרבים שהם ככוכבים המאירים לעולם, וכל העמים יהודוך והוד והדר ישוו עליך ויאכלו פרי מעשיך ולמודיך :
<h2>תהילים פרק-מו</h2>
<h3>{א}</h3>
לַמְנַצֵּ֥חַ לִבְנֵי־קֹ֑רַח עַֽל־עֲלָמ֥וֹת שִֽׁיר׃
<b style="color: gray;">רש"י</b> על עלמות . שם של כלי שיר בדברי הימים :
<b style="color: gray;">מצודת ציון</b> עלמות . שם כלי נגון :
<b style="color: gray;">מלבי"ם פירוש המילות</b> למנצח לבני קרח, מבואר מענינו שנתיסד על שטף מים רבים שהיה אז בארץ סוריא, שנהר פרץ את גדותיו ושטף מדינות והחריב ערים רבים ושם שמות בארץ, ובהגיע השטף לארץ הקדושה שם לא הזיק מאומה, מפני כבוד ה' השוכן בירושלים, אשר לפניו השתחוו בני אלים אלה בהדרת קדש, כמו ששורר על כזאת למעלה סי' כ''ט, ובעת ההיא היה עריץ אחד ממלכי סוריא מרגיז ממלכות וכבש והחריב מדינות רבות, וישם פניו להלחם בישראל, ושטף הנהר אבד את מחנהו וכלי מלחמתו ומזה ראו כי ה' אתם, וכמו ששרו בני קרח על כזאת לקמן סי' מ''ח עי''ש :
<h3>{ב}</h3>
אֱלֹהִ֣ים לָ֭נוּ מַחֲסֶ֣ה וָעֹ֑ז עֶזְרָ֥ה בְ֝צָר֗וֹת נִמְצָ֥א מְאֹֽד׃
<b style="color: gray;">מצודת דוד</b> עזרה בצרות . הוא לנו לעזרה בעת צרה ומצוי לנו מאד בכל קראינו אליו :
<b style="color: gray;">מלבי"ם פירוש המילות</b> אלהים לנו, ר''ל בטחוננו על ה' י''ל ג' מעלות, {{{א}}} שהוא לנו מחסה ועז, {{{ב}}} שלא לבד שהוא מחסה בעת שלום, כי הוא גם עזרה בצרות, בעת צרה, {{{ג}}} שאין צריך לבקשהו הרבה ולהמתין על עזרתו. כי הוא נמצא מאד וקרוב לקוראיו :
<b style="color: gray;">מלבי"ם ביאור המילות</b> מחסה ועז, (עי' ישע' ל') :
<h3>{ג}</h3>
עַל־כֵּ֣ן לֹא־נִ֭ירָא בְּהָמִ֣יר אָ֑רֶץ וּבְמ֥וֹט הָ֝רִ֗ים בְּלֵ֣ב יַמִּֽים׃
<b style="color: gray;">רש"י</b> בהמיר ארץ . לעתיד לבא ביום שנאמר והארץ כבגד תבלה ( ישעיה נא ) ראו בני קרח נס שנעש' להם שנבלעו כל סביבותיה' והם עמדו באויר ואמרו לישראל ברוח הקדש שדוגמת הנס הזה יהיה עשוי להם לעתיד :
<b style="color: gray;">מצודת דוד</b> בהמיר ארץ . כשתחלף הארץ מהשקט לרעד וכאשר ינועו ההרים ליפול בעומק הים והוא משל על מפלת גוג :
<b style="color: gray;">מצודת ציון</b> בהמיר . מל' תמורה וחלוף : בלב ימים . בעומק הים שהוא חזקו של ים כהלב בהגוף :
<b style="color: gray;">תורה תמימה</b> תנא דבי אליהו צדיקים שעתיד הקדוש ברוך הוא להחיותן אינן חוזרין לעפרן שנאמר והיה הנשאר בציון והנותר בירושלים קדוש יאמר לו כל הכתוב לחיים בירושלים מה קדוש לעולם קיים אף הם לעולם קיימין ואם תאמר אותן שנים שעתיד הקב"ה לחדש בהן את עולמו שנאמר ונשגב ה' לבדו ביום ההוא צדיקים מה הן עושין הקב"ה עושה להם כנפים כנשרים ושטין על פני המים שנאמר על כן לא נירא בהמיר ארץ במוט הרים בלב ימים ושמא תאמר יש להם צער ת"ל וקווי ה' יחליפו כח יעלו אבר כנשרים ירוצו ולא ייגעו ילכו ולא ייעפו וכו'.<small><span style="color: gray;">סנהדרין צב ע"א</span></small>
<b style="color: gray;">מלבי"ם פירוש המילות</b> על כן לא נירא בהמיר ארץ, את מקומה, ובעת שימוטו ההרים בלב ימים, הגם כי.
<h3>{ד}</h3>
יֶהֱמ֣וּ יֶחְמְר֣וּ מֵימָ֑יו יִֽרְעֲשֽׁוּ־הָרִ֖ים בְּגַאֲוָת֣וֹ סֶֽלָה׃
<b style="color: gray;">רש"י</b> יהמו יחמרו מימיו . יגרשו רפש וחומר וטיט ( שם נז ) כמשפטם , ומנחם חברו כמו מעי חמרמרו , ( איכה ב' ) רגורזרונ''ט בלע''ז : ירעשו הרים בגאותו . של הקב''ה שנזכ' בראש המזמור :
<b style="color: gray;">מצודת דוד</b> יהמו . מי הים יהמו ברוב גליו ויגרשו רפש וטיט וההרים ירעשו לעולם בגאות ה' ומכל זה לא נירא :
<b style="color: gray;">מצודת ציון</b> יחמרו . מלשון חומר וטיט :
<b style="color: gray;">מלבי"ם פירוש המילות</b> יהמו יחמרו מימיו של הנהר שיזכיר בסמוך, והגם שירעשו הרים בגאותו של הנהר, בכ''ז לא נירא :
<b style="color: gray;">מלבי"ם ביאור המילות</b> יחמרו. כמו חומר מים רבים, כענין ויגרשו מימיו רפש וטיט, או מענין חמרים, שהגלים עומדים כחמרים, וכינוי מימיו על הנהר שיזכיר בפסוק הסמוך :
<h3>{ה}</h3>
נָהָ֗ר פְּלָגָ֗יו יְשַׂמְּח֥וּ עִיר־אֱלֹהִ֑ים קְ֝דֹ֗שׁ מִשְׁכְּנֵ֥י עֶלְיֽוֹן׃
<b style="color: gray;">רש"י</b> נהר פלגיו . שושרויישיל''ש בלע''ז , נהר גן עדן :
<b style="color: gray;">מצודת דוד</b> נהר פלגיו . פלגי הנהר היוצא מבה''מ כמ''ש והנה מים יוצאים ( יחזקאל מ''ז ) המים ההם ישמחו יושבי עיר אלהים שהוא מקום קדוש אשר שם משכני עליון :
<b style="color: gray;">מצודת ציון</b> פלגיו . ענין אמת המים :
<b style="color: gray;">מלבי"ם פירוש המילות</b> נהר, ר''ל הנהר הזה שדבר בו בפסוק הקודם (אשר הרים ירעשו בגאותו), פלגיו ישמחו את עיר אלהים, שלא לבד שלא ישחית ערי אלהים בגאותו כי בהפך פלגיו ישמחו אותה. כי ירוה שדותיה לברכה, וזה יען שהיא עיר של קדוש משכני עליון, ועי''כ.
<h3>{ו}</h3>
אֱלֹהִ֣ים בְּ֭קִרְבָּהּ בַּל־תִּמּ֑וֹט יַעְזְרֶ֥הָ אֱ֝לֹהִ֗ים לִפְנ֥וֹת בֹּֽקֶר׃
<b style="color: gray;">מצודת דוד</b> אלהים בקרבה . ה' ישכון בקרב ירושלים לכן לא תמוט כי יעזור בה בעת שהבוקר יפנה לבוא רצה לומר בזמן הגאולה :
<b style="color: gray;">מלבי"ם פירוש המילות</b> אלהים בקרבה, ולכן בל תמוט מן השטף הזה, כי יעזרה אלהים לפנות בקר שבעת הבקר העביר אלהים רוח על הארץ וישוכו המים, ולמ''ש בסי' מ''ח שהיה אז סערת רוח קדים, כמ''ש ברוח קדים תשבר אניות תרשיש, ר''ל שמצד קדים שהוא לפנות בוקר, הצד שהבוקר מאיר שם, בצד זה יושיעה אלהים :
<h3>{ז}</h3>
הָמ֣וּ ג֭וֹיִם מָ֣טוּ מַמְלָכ֑וֹת נָתַ֥ן בְּ֝קוֹל֗וֹ תָּמ֥וּג אָֽרֶץ׃
<b style="color: gray;">רש"י</b> המו גוים . לשון הומה : תמוג . תמס , כן פתר מנחם ( שמות טו ) נמוגו כל יושבי כנען , וכן למוג לב ( יחזקאל כא ) , אבל דונש פתר אותם לשון הנעה וכן ( שמואל א י''ד ) ההמון נמוג וילך והלום וכן כלם :
<b style="color: gray;">מצודת דוד</b> המו . יהמו מכאב לב והממלכות מטו לפול כי ה' שאג בקול ותמס הארץ ואמר בל' עבר כדרך הנבואה במקומות רבות :
<b style="color: gray;">מצודת ציון</b> תמוג . מלשון המגה והמסה :
<b style="color: gray;">מלבי"ם פירוש המילות</b> המו, יאמר, ראו נא איך המו גוים ומטו ממלכות ע''י השטף הזה, הנהר נתן בקולו, ועי''כ תמוג ארץ, ונחרב רוב הישוב, אבל.
<h3>{ח}</h3>
יְהוָ֣ה צְבָא֣וֹת עִמָּ֑נוּ מִשְׂגָּֽב־לָ֝נוּ אֱלֹהֵ֖י יַעֲקֹ֣ב סֶֽלָה׃
<b style="color: gray;">מצודת דוד</b> ה' צבאות . לפי שה' יהיה עמנו ואלהי יעקב הוא לנו למשגב עד עולם ולא יחריד אוהביו :
<b style="color: gray;">מצודת ציון</b> משגב . ענין חוזק :
<b style="color: gray;">מלבי"ם פירוש המילות</b> ה' צבאות עמנו, ה' המושל על צבאות אלה וחיל השטף והגלים שהם שלוחי ה' והוא אלהים צבאות, שר הצבאות האדירים האלה, והוא עמנו, וא''כ משגב לנו מה שהוא אלהי יעקב ומשגיח עליהם בהשגחתו :
<h3>{ט}</h3>
לְֽכוּ־חֲ֭זוּ מִפְעֲל֣וֹת יְהוָ֑ה אֲשֶׁר־שָׂ֖ם שַׁמּ֣וֹת בָּאָֽרֶץ׃
<b style="color: gray;">רש"י</b> אשר שם שמות . אשר שם ארצות הגוים שממה :
<b style="color: gray;">מצודת דוד</b> לכו . אתה גוג וחבירך אשר אתך לכו וראו מפעלות ה' אשר יעשה שממה בארץ :
<b style="color: gray;">מצודת ציון</b> שמות . מלשון שממון :
<b style="color: gray;">תורה תמימה</b> רות מאי רות א"ר יוחנן שזכתה ויצא ממנה דוד שריוהו להקב"ה בשירות ותשבחות מנא לן דשמא גרים אמר רבי אליעזר דאמר קרא לכו חזו מפעלות ה' אשר שם שמות בארץ אל תקרי שמות אלא שמות:<small><span style="color: gray;">ברכות ז ע"ב</span></small>
<b style="color: gray;">מלבי"ם פירוש המילות</b> לכו, עתה ישוטטו רעיוני המשורר על כל המהפכה אשר הפכו הצבאות האלה מים רבים אדירים בפקודת ה' ויאמר, אתם בני תבל ! לכו חזו שזה לא נעשה במקרה, כי היא מפעלות אלהים אשר הוא שם שמות ושממון בארץ :
<b style="color: gray;">מלבי"ם ביאור המילות</b> שמות. מענין שממה :
<h3>{י}</h3>
מַשְׁבִּ֥ית מִלְחָמוֹת֮ עַד־קְצֵ֪ה הָ֫אָ֥רֶץ קֶ֣שֶׁת יְ֭שַׁבֵּר וְקִצֵּ֣ץ חֲנִ֑ית עֲ֝גָל֗וֹת יִשְׂרֹ֥ף בָּאֵֽשׁ׃
<b style="color: gray;">רש"י</b> משבית מלחמות . מעלינו עד קצה הארץ שכל ארצו' הגוים יהיו עמנו בשלום . עגלות ישרף באש . רכבי מלחמות :
<b style="color: gray;">מצודת דוד</b> עד קצה הארץ . כי בכל העולם לא יהיה עוד מלחמה כי כולם יעבדו לה' : קשת ישבר . כי לא יצטרכו עוד לכלי מלחמה : עגלות . העשויות לצורך המלחמה :
<b style="color: gray;">מצודת ציון</b> משבית . מבטל : וקצץ . ענין חתוך וכריתה :
<b style="color: gray;">מלבי"ם פירוש המילות</b> משבית, משים פניו אל העריץ המרגיז ממלכות ומחריב הארץ בעת ההיא, אומר אני אל המשבית ומחריב ע''י מלחמות עד קצה הארץ, שבמלחמות שעשה השבית רוב הישוב, אומר אני אליו שמעתה. קשת ישבר, ויקצץ את החניתים, ואת העגלות (שהם המרכבות שבם נלחם) ישרף באש, שמעתה אין צריך שהוא יהיה שבט אפו של ה' להחריב הארץ, אחר שה' בעצמו יצא עם צבאותיו להחריבה ויש לו שלוחים אחרים ע''ז, לכן.
<b style="color: gray;">מלבי"ם ביאור המילות</b> משבית. על ידי מלחמות, שהחריב הכל. ישבר. ציווי :
<h3>{יא}</h3>
הַרְפּ֣וּ וּ֭דְעוּ כִּי־אָנֹכִ֣י אֱלֹהִ֑ים אָר֥וּם בַּ֝גּוֹיִ֗ם אָר֥וּם בָּאָֽרֶץ׃
<b style="color: gray;">רש"י</b> הרפו . עצמכם מלבא עוד על ירושלים : ודעו כי אנכי אלהים וגו' ארום בארץ . אתרומם בנקמתי אשר אעשה :
<b style="color: gray;">מצודת דוד</b> הרפו . הרפו ידכם מלהחזיק במלחמה ודעו שאנכי אלהים והכל שלי ובידי ליתנה למי שארצה : ארום . אני רם ומושל בכל הגוים ואני רם ומושל בארץ ליתנה למי שישר בעיני :
<b style="color: gray;">מצודת ציון</b> הרפו . מלשון רפיון :
<b style="color: gray;">מלבי"ם פירוש המילות</b> הרפו, אתם מחריבי תבל הרפו עתה, ודעו כי אנכי אלהים, וכי אנכי בעצמי ארום בגוים וארום בארץ, ר''ל כי עת שהייתם אתם שלוחי ה' להחריב, אמרתם כי בכח ידכם עשיתם זאת, אבל עתה ידעו כולם שאני המרגיז ארץ ממקומה, ובכל זה.
<h3>{יב}</h3>
יְהוָ֣ה צְבָא֣וֹת עִמָּ֑נוּ מִשְׂגָּֽב־לָ֝נוּ אֱלֹהֵ֖י יַעֲקֹ֣ב סֶֽלָה׃
<b style="color: gray;">מצודת דוד</b> ה' צבאות . אז יהיה ה' עמנו ואלהי יעקב יהיה לנו למשגב עד עולם :
<b style="color: gray;">מלבי"ם פירוש המילות</b> ה' צבאות עמנו, ולא תגע אלינו הרעה, וכיון ג''כ שע''י השטף הזה נשבר כחו של העריץ המרגיז הארץ, ולכן אמר שמעתה קשת ישבר וקצץ חנית, כי נשתה גבורתו, וה' בעצמו בא לשפוט הארץ, ועי''כ נצולו ישראל גם מן רעת המרגיז הארץ שהיו פניו מועדות לבא עליהם, וה' צבאות עמנו להצילנו גם מידו :
<h2>תהילים פרק-מז</h2>
<h3>{א}</h3>
לַמְנַצֵּ֬חַ ׀ לִבְנֵי־קֹ֬רַח מִזְמֽוֹר׃
<b style="color: gray;">מלבי"ם פירוש המילות</b> למנצח לבני קרח, הוסד על עת העתיד המקוה שיכירו כל העמים מלכות ה' וילכו לבקש פני ה' בציון :
<h3>{ב}</h3>
כָּֽל־הָ֭עַמִּים תִּקְעוּ־כָ֑ף הָרִ֥יעוּ לֵ֝אלֹהִ֗ים בְּק֣וֹל רִנָּֽה׃
<b style="color: gray;">רש"י</b> תקעו כף . התערבו יחד זה עם זה להריע לאלהים בקול רנה :
<b style="color: gray;">מצודת דוד</b> תקעו כף . לשמוח בעת מלוך ה' על כל הארץ :
<b style="color: gray;">מצודת ציון</b> תקעו כף . ענין הכות כף אל כף לשמחה וכן תקעו כף עליך ( נחום ג ) :
<b style="color: gray;">מלבי"ם פירוש המילות</b> כל העמים, בזמן הזה העמים הם במלחמה תמידית גוי בגוי ממלכה בממלכה, וזה משתי סיבות, {{{א}}} בסבת האמונה, שכל בעל אמונה מיוחדת ילחם וירצה להכריח בעל אמונה אחרת אל אמונתו, {{{ב}}} בסבת המשרה והממשלה שכל עם רוצה להשתרר על עמים זולתו, עפ''ז יאמר לעתיד לבוא לא ישא גוי אל גוי חרב, רק כל העמים יתקעו כף זה לזה לעשות שלום ביניהם עד עולם להשבית חרב ומלחמה, כי אז יעבדו כולם אל אחד וה' יהיה מלך אחד על כולם, ועז''א הריעו לאלהים בקול רנה, שהיה דרכם להריע בתרועה וקול שופר בעת המלכת מלך חדש, ואז ימליכו כולם את האלהים למלך על כל הארץ, ויריעו תרועה גדולה, בענין שלא יהיו עוד לאמונות שונות, ולא יחצו עוד לכמה מחנות :
<b style="color: gray;">מלבי"ם ביאור המילות</b> תקעו כף. להתחבר יחד, וכן (נחום ג') :
<h3>{ג}</h3>
כִּֽי־יְהוָ֣ה עֶלְי֣וֹן נוֹרָ֑א מֶ֥לֶךְ גָּ֝דוֹל עַל־כָּל־הָאָֽרֶץ׃
<b style="color: gray;">מצודת דוד</b> כי ה' וגו' . כי אז ידעו שה' עליון נורא וכו' ר''ל שהוא עליון על הכל ונורא עליהם :
<b style="color: gray;">מלבי"ם פירוש המילות</b> כי ה' עליון נורא, הנה מצד האמונה, עתה יש מכחישים הסבה הראשונה לגמרי ואומרים שהכוכבים והמזלות המה היוצרים, ואז יהיה ה' עליון, ויש שמודים בסבה הראשונה וקרו ליה אלהא דאלהיא רק שאומרים שאינו נורא, אחר שאין משגיח בשפלים ואינו גומל ומעניש, וא''כ אין להתירא ממנו, כמ''ש רם על כל גוים ה', וע''כ היו מתיראים מהכוכבים בחשבם שלהם נתנה הממשלה, ואז יהיה נורא. -- ומצד המלוכה והמשרה יהיה אז מלך גדול על כל הארץ. עתה יבאר שני אלה.
<h3>{ד}</h3>
יַדְבֵּ֣ר עַמִּ֣ים תַּחְתֵּ֑ינוּ וּ֝לְאֻמִּ֗ים תַּ֣חַת רַגְלֵֽינוּ׃
<b style="color: gray;">רש"י</b> ידבר עמים תחתינו . יתן דבר בעובדי כוכבים תחת נפשנו להיו' חמתו מתקררת בהם ואלו נצולים כענין שנאמ' ונתתי כפרך מצרים וגו' ( ישעיה מג ) , ומנחם חבר ידבר ל' הנהגה :
<b style="color: gray;">מצודת ציון</b> ידבר . ינהג כמו ורעו כבשים כדברם ( ישעיה ה ) :
<b style="color: gray;">תורה תמימה</b> א"ר ירמיה אמר ר' שמעון בן לקיש שני תלמידי חכמים הנוחין זה לזה בהלכה הקדוש ברוך הוא מקשיב להן שנאמר אז נדברו יראי ה' וגו' אין דיבור אלא נחת שנאמר ידבר עמים תחתינו וכו'.<small><span style="color: gray;">שבת סג ע"א</span></small>
למימרא דכל דיבור לשון קשה אין כדכתיב דבר האיש אדוני הארץ אתנו קשות והתניא נדברו אין נדברו אלא לשון נחת וכן הוא אומר ידבר עמים תחתינו דבר לחוד ידבר לחוד:<small><span style="color: gray;">מכות יא ע"א</span></small>
<b style="color: gray;">מלבי"ם פירוש המילות</b> ידבר, ואז ידבר וינהיג את העכו''ם תחתינו מצד הנהגת המשפט, כמ''ש ושפט בין הגוים, ולאומים תחת רגלינו, מצד הדת והתורה, כמ''ש שם כי מציון תצא תורה :
<b style="color: gray;">מלבי"ם ביאור המילות</b> ידבר. מענין הנהגה שמנהיג בהכרח. עמים לאמים. הבדלם למעלה (ב') :
<h3>{ה}</h3>
יִבְחַר־לָ֥נוּ אֶת־נַחֲלָתֵ֑נוּ אֶ֥ת גְּא֨וֹן יַעֲקֹ֖ב אֲשֶׁר־אָהֵ֣ב סֶֽלָה׃
<b style="color: gray;">רש"י</b> יבחר לנו וגו' . ויחזירנו לתוכה ואז יתעלה בתרועה וקול שופ' שנתקע לפניו בשיר על עולות וזבחים שלמים ונאמר זמרו אלהים וגו' :
<b style="color: gray;">מצודת דוד</b> יבחר לנו . ר''ל יחזיר לנו את נחלתינו ויבחר אותה לנו לשבת בה כמאז : את גאון יעקב . זה בה''מ אשר אהוב הוא לעולם :
<b style="color: gray;">מצודת ציון</b> גאון . מל' גאוה ורוממות :
<b style="color: gray;">מלבי"ם פירוש המילות</b> יבחר, מבאר מאיזה מקום תצא הנהגת המלוכה והדת, שזה יהיה מציון, שהגם שהיא חרבה עתה, עוד יבחר לנו את נחלתינו שהתחלת השראת השכינה שם הראה ליעקב במראה הסולם שראה בהר ההוא, (ששם ראה ג''כ את המקדש הבנוי לעתיד לבא כמ''ש חז''ל), וז''ש את גאון יעקב אשר אהב :
<h3>{ו}</h3>
עָלָ֣ה אֱ֭לֹהִים בִּתְרוּעָ֑ה יְ֝הֹוָ֗ה בְּק֣וֹל שׁוֹפָֽר׃
<b style="color: gray;">מצודת דוד</b> עלה . אז יתעלה ויתרומם אלהים בתרועה כי יתקעו על הקרבנות : ה' בקול שופר . מוסב על עלה לומר עלה ה' בקול שופר וכפל הדבר במ''ש :
<b style="color: gray;">מלבי"ם פירוש המילות</b> עלה, עתה מצייר איך המלך הגדול הזה מקבל את המלוכה הזאת שהעמים ממליכים אותו, והוא מתעלה עתה מן הנהגתו הקדומה שהנהיג טרם המלך מפי בריותיו זה המלכות העצום, אל הנהגה אחרת נעלה ורמה מן ההנהגה הראשונה, כי הנהגת ה' בזה''ז תהיה לפעמים ע''י שם אלהים, והוא בעת שינהיג ע''פ הנהגת הטבע, ולפעמים תהיה ע''י שם הויה, והוא בעת שינהיג ע''פ הנסים והנפלאות, והנהגה זו תהיה בשביל ישראל, ונקרא אז בשם מלכנו, או גואלנו, אלהי ישראל, אלהי יעקב, קדוש ישראל וכדומה ואז יתנשאו שני הנהגות האלה ויתעלו עילוי רב, שע''י התרועה הזאת שהמליכו אותו עלה אלהים, התעלה ההנהגה שינהיג ע''י שם אלהים, כי הנהגת הטבע תשתנה אז אל טבע מעולה מהראשונה כמ''ש הנני בורא שמים חדשים וארץ חדשה, וכן ע''י קול שופר עלה ה', היינו ההנהגה הנסיית שהוא ע''י שם הויה, כי יהיה נסים נפלאים ונעלים ומתמידים יותר מהקודמים, ומפרש ע''י שעלה אלהים בתרועה :
<h3>{ז}</h3>
זַמְּר֣וּ אֱלֹהִ֣ים זַמֵּ֑רוּ זַמְּר֖וּ לְמַלְכֵּ֣נוּ זַמֵּֽרוּ׃
<b style="color: gray;">מצודת דוד</b> זמרו אלהים . זמרו לאלהים : זמרו . כפל הדבר להתמדתו :
<b style="color: gray;">מלבי"ם פירוש המילות</b> זמרו אלהים זמרו, תתנו שבח לשם אלהים שעלה ונתעלה, וע''י שעלה ה' בקול שופר זמרו למלכנו זמרו, ששם מלכנו הבא בכינוי מורה על הנהגתו הנסיית, שעלה עתה ע''י קול השופר שהוא סימן אל קיבוץ גליות, כמ''ש והיה ביום ההוא יתקע בשופר גדול, וטעם ההתעלות הזאת הוא.
<h3>{ח}</h3>
כִּ֤י מֶ֖לֶךְ כָּל־הָאָ֥רֶץ אֱלֹהִ֗ים זַמְּר֥וּ מַשְׂכִּֽיל׃
<b style="color: gray;">מצודת דוד</b> זמרו משכיל . זמרו זמר העשוי בהשכל :
<b style="color: gray;">מלבי"ם פירוש המילות</b> כי מלך כל הארץ אלהים, שגם מצד הנהגתו הפשוטה שע''י שם אלהים, הוא עתה מלך כל הארץ, וכלם עובדים אותו, וע''כ זמרו משכיל שאז ישכילו כולם מלכות ה' וגדולתו :
<h3>{ט}</h3>
מָלַ֣ךְ אֱ֭לֹהִים עַל־גּוֹיִ֑ם אֱ֝לֹהִ֗ים יָשַׁ֤ב ׀ עַל־כִּסֵּ֬א קָדְשֽׁוֹ׃
<b style="color: gray;">רש"י</b> מלך אלהים על גוים . כך יאמרו הכל : ישב על כסא קדשו . עכשיו הכסא שלם ובגדולה ניכרת ויגידו כי נאספו לעירו :
<b style="color: gray;">מצודת דוד</b> על כסא קדשו . להראות ממשלתו על כל :
<b style="color: gray;">מלבי"ם פירוש המילות</b> מלך, עד עתה סדר התחלת המלוכה, עתה מציין התמדת המלכות, כבר מלך אלהים על גוים, וגם ישב על כסא קדשו, שאינו יושב עוד על הכסא שישב עד עתה שהוא השמים והמערכת (כמ''ש ה' בשמים הכין כסאו) רק ישב על כסא קדשו, כסא הנהגה הפלאיית שהוא בקדש נעלה מן הטבע :
<h3>{י}</h3>
נְדִ֘יבֵ֤י עַמִּ֨ים ׀ נֶאֱסָ֗פוּ עַם֮ אֱלֹהֵ֪י אַבְרָ֫הָ֥ם כִּ֣י לֵֽ֭אלֹהִים מָֽגִנֵּי־אֶ֗רֶץ מְאֹ֣ד נַעֲלָֽה׃
<b style="color: gray;">רש"י</b> נדיבי עמים . שהתנדבו עצמם לטבח ולהרוג על קדושת שמו : עם אלהי אברהם . שהיה נדיב לב הראשון תחלה לגרים עתה נודע כי לאלהים מגיני ארץ היכולת בידו להיות למגן על כל הבוטחים בו :
<b style="color: gray;">מצודת דוד</b> נדיבי עמים . הנדיבים שבכל העמים יהיו נאספים לא''י וחוזר ומפרש שהם עם אלהי אברהם : מגיני ארץ . הם השרים שהם למגן ולחוזק לתשושי כח ור''ל כל שרי העמים המה לאלהים ובידו להוציא את ישראל מתחת ידיהם ולהביאם אל ארצם : מאוד נעלה . הוא מאוד מעולה ומרומם וכל אשר יחפוץ יעשה :
<b style="color: gray;">מצודת ציון</b> נדיבי . הותרן בממון יקרא נדיב : נעלה . מלשון עלוי ושבח והרמה :
<b style="color: gray;">תורה תמימה</b> דרש רבא מאי דכתיב מה יפו פעמיך בנעלים בת נדיב מה יפו פעמותיהן של ישראל בשעה שעולין לרגל בת נדיב בתו של אברהם אבינו שנקרא נדיב שנא' נדיבי עמים נאספו עם אלהי אברהם אלהי אברהם ולא אלהי יצחק ויעקב אלא אלהי אברהם שהיה תחילה לגרים וכו'.<small><span style="color: gray;">סוכה מט ע"ב</span></small>
דרש רבא מאי דכתיב מה יפו פעמיך בנעלים בת נדיב כמה נאין רגליהן של ישראל בשעה שעולין לרגל בת נדיב בתו של אברהם אבינו שנקרא נדיב שנאמר נדיבי עמים נאספו עם אלהי אברהם אלהי אברהם ולא אלהי יצחק ויעקב אלא אלהי אברהם שהיה תחילה לגרים וכו'.<small><span style="color: gray;">חגיגה ג ע"א</span></small>
<b style="color: gray;">מלבי"ם פירוש המילות</b> נדיבי, ועתה נאספו נדיבי עמים שהתנדבו לגייר א''ע, והם עם אלהי אברהם שהיה ראש לגרים, כי לאלהים (נאספו) מגני ארץ כל הצדיקים והחסידים שהם מגני ארץ, ובעת ההיא מאד נעלה, יתעלה בהנהגתו תמיד מעלה מעלה בנסים חדשים ואותות ונפלאות אשר לא נבראו :
<b style="color: gray;">מלבי"ם ביאור המילות</b> נאספו. נמשך לשנים, ויש לפרש עוד, שסדר הכתוב נדיבי עמים נאספו -. עם אלהי אברהם -. כי לאלהים מגיני ארץ -. מאד נעלה. שעל ידי שנאספו נדיבי עמים ומגיני ארץ לאלהים, על ידי עם אברהם שהם ישראל, יהיה נעלה ומרומם מאד שכולם יכבדו אותם :
<h2>תהילים פרק-מח</h2>
<h3>{א}</h3>
שִׁ֥יר מִ֝זְמוֹר לִבְנֵי־קֹֽרַח׃
<b style="color: gray;">מלבי"ם פירוש המילות</b> שיר מזמור, מזמור זה נתיסד על סער גדול שהיה בעת ההיא מפוצץ הרים ומשבר סלעים, ובהר ציון ששם ג''כ היה הסער לא הזיק מאומה, כי ה' השוכן בהר הזה הגין עליה, והיה הסער הזה להם לטובה כי אז התחברו מלכי ארץ וירדו באניות תרשיש לכבוש את ארץ ישראל, והסער הזה שבר אניותיהם והכה בים חילם, והוא קרוב עם המזמור שלמעלה סי' מ''ו :
<h3>{ב}</h3>
גָּ֘ד֤וֹל יְהוָ֣ה וּמְהֻלָּ֣ל מְאֹ֑ד בְּעִ֥יר אֱ֝לֹהֵ֗ינוּ הַר־קָדְשֽׁוֹ׃
<b style="color: gray;">רש"י</b> בעיר אלהינו . לעתיד לבא כשיבנה את עירו יהיה בשבילה גדול ומהולל :
<b style="color: gray;">מצודת דוד</b> בעיר אלהינו . ר''ל כשתשרה שכינתו בירושלים הר קדשו אז הוא גדול ומהולל בפי כל :
<b style="color: gray;">מלבי"ם פירוש המילות</b> גדול ה' ומהולל מאד, לא כל גדול הוא מהולל, שלפעמים ע''י גדולתו לא ישים לב על השפלים ממנו ולא יהללו בשערים מעשיו אבל ה' במקום גדולתו שם אתה מוצא ענותנותו, עד שהוא גדול מצד עצמו, וגם מהולל מצד ענותו להשגיח על כל, וההילול תהיה לרוב רק מרחוק, כי מקרוב יראו שמעלתו יש לה גבול ולא יהללוהו כ''כ, אבל ה' הוא מהולל בעיר אלהינו, וביחוד הוא ההילול על השגחתו בעיר אלהינו, וביחוד על הר קדשו, ומפרש דברי התהלה שמהללים לאמר.
<h3>{ג}</h3>
יְפֵ֥ה נוֹף֮ מְשׂ֪וֹשׂ כָּל־הָ֫אָ֥רֶץ הַר־צִ֭יּוֹן יַרְכְּתֵ֣י צָפ֑וֹן קִ֝רְיַ֗ת מֶ֣לֶךְ רָֽב׃
<b style="color: gray;">רש"י</b> יפה נוף . עיר שהוא נוף יפה לשון נוף של אילן , דבר אחר כלת של יופי שכן קורין בכרכי הים לכלה ננפי , ומנחם חברו כמו שלשת הנפת קונטריא''ה בלע''ז ( יהושע יז ) , אבל דונש פתר אותו לשון נוף של אילן ונקרא הר ציון יפה נוף כי הוא הר הזתים ( סא''א ) : משוש כל הארץ . ומה היא משושה ירכתי צפון , אנגלא''ש בלע''ז , ירך המזבח צפונה ששם שוחטין חטאות ואשמות ומי שהיה עצב על עבירות שבידו מביא חטאות ואשמות ומתכפר לו והוא יוצא משם שמח ועל ידי הקרבנות טובה באה :
<b style="color: gray;">מצודת דוד</b> יפה נוף . מחוז יפה ומשוש לכל הארץ הוא הר ציון העומד בצפון ירושלים והיא קרית מלך רב וגדול הוא דוד וכה''א קרית חנה דוד ( ישעיה כט ) :
<b style="color: gray;">מצודת ציון</b> נוף . מחוז : משוש . כולם שמחים בראותם נוי תפארתו : ירכתי . ענין צד כירך הזה שהוא בצד האדם : קרית . מל' קריה ועיר : רב . גדול :
<b style="color: gray;">תורה תמימה</b> ואמר ר"ע כשהלכתי לאפריקי היו קורין למעה קשיטה למאי נפקא מינה לפרושי מאה קשיטה דאורייתא מאה דנקי אמר רבי כשהלכתי לכרכי הים היו קורין למכירה כירה למאי נפקא מינה לפרושי אשר כריתי לי אמר ר"ש בן לקיש כשהלכתי לתחום קן נשרייא היו קורין לכלה נינפי ולתרנגול שכוי לכלה נינפי מאי קרא יפה נוף משוש כל הארץ ולתרנגול שכוי וכו'.<small><span style="color: gray;">ראש השנה כו ע"א</span></small>
<b style="color: gray;">מלבי"ם פירוש המילות</b> יפה, הגם שהר ציון י''ל כל המעלות, שהוא מצד עצמו יפה נוף, שהאקלים שההר שוכן בו הוא יפה מאד, וגם הוא משוש כל הארץ, וגם הוא קרית מלך רב, ששם עיר הבירה של מלך גדול, בכ''ז כל אלה המעלות אינם המשגב והתוקף של המקום ההוא, רק מה.
<b style="color: gray;">מלבי"ם ביאור המילות</b> נוף. מחוז, כמו שלשת הנפת. מלך רב. מלך גדול :
<h3>{ד}</h3>
אֱלֹהִ֥ים בְּאַרְמְנוֹתֶ֗יהָ נוֹדַ֥ע לְמִשְׂגָּֽב׃
<b style="color: gray;">רש"י</b> נודע למשגב . כשישכון בה לעתיד יאמרו כן :
<b style="color: gray;">מצודת דוד</b> אלהים . כשאלהים שוכן בארמנותיה אז נודע לכל שהוא לה למשגב :
<b style="color: gray;">מצודת ציון</b> בארמנותיה . מלשון ארמון והיכל :
<b style="color: gray;">מלבי"ם פירוש המילות</b> שאלהים בארמנותיה, עי''ז הוא נודע למשגב שעקר החוזק שלה מה שאלהים שוכן בארמנותיה, וזה פירוש על מהולל מאד, שבזה יהללו את ה' על ששכן שכינתו בציון והוא משגבה. עתה יתחיל ספור המעשה שקרה בעת ההיא :
<h3>{ה}</h3>
כִּֽי־הִנֵּ֣ה הַ֭מְּלָכִים נֽוֹעֲד֑וּ עָבְר֥וּ יַחְדָּֽו׃
<b style="color: gray;">רש"י</b> המלכים נועדו . להלחם עליה במלחמת גוג ומגוג : עברו יחדו . למלחמה :
<b style="color: gray;">מצודת דוד</b> המלכים נועדו . המלכים אשר עשו יום מיועד ויעברו אז לבא על ירושלים למלחמה :
<b style="color: gray;">מצודת ציון</b> נועדו . ענין הזמנה כמו בלתי אם נועדו ( עמוס ג ) :
<b style="color: gray;">מלבי"ם פירוש המילות</b> כי הנה המלכים נועדו, שהתועדו ללכת לכבוש את ירושלים, וגם עברו יחדו שעברו באניות על ים תרשיש, אולם. (ו-ז) המה ראו השגחת ה' בעיניהם, וכן תמהו ונבהלו עד שנחפזו לברוח, ואחזתם שם רעדה, ומה ראו? (ח-ט) ברוח קדים תשבר אניות תרשיש, איך ע''י רוח קדים נשברו אניותיהם, ושיעור הכתובים ברוח קדים תשבר אניות תרשיש, אלהים יכוננה עד עולם, הם ראו שע''י הרוח ששברה את אניות תרשיש ברוח הזה בעצמו כנן את ירושלים על מכונה בל תחרב ע''י האויבים, ומה שאמר כאשר שמענו וכו' הוא מאמר מוסגר, שכמו ששמענו שמע הרוח הזה, כן ראינו אותו בעיר ה', שגם שם היה הסער כמו על הים, וברוח הזה אלהים יכוננה עד עולם, סלה, נשלם הענין :
<h3>{ו}</h3>
הֵ֣מָּה רָ֭אוּ כֵּ֣ן תָּמָ֑הוּ נִבְהֲל֥וּ נֶחְפָּֽזוּ׃
<b style="color: gray;">רש"י</b> המה ראו . את הקב''ה יוצא ונלחם בגוים ההם כן תמהו : נחפזו . פור''נט אטורדי''ץ בלע''ז , כמו ובחפזותה :
<b style="color: gray;">מצודת דוד</b> המה ראו . והמה כאשר ראו שאלהים בארמנותיה כן תמהו וכו' :
<b style="color: gray;">מצודת ציון</b> נחפזו . מלשון חפזון ובהלה :
<h3>{ז}</h3>
רְ֭עָדָה אֲחָזָ֣תַם שָׁ֑ם חִ֝֗יל כַּיּוֹלֵֽדָה׃
<b style="color: gray;">מצודת דוד</b> שם . בירושלים :
<b style="color: gray;">מצודת ציון</b> רעדה . פחד : חיל . חלחלה :
<h3>{ח}</h3>
בְּר֥וּחַ קָדִ֑ים תְּ֝שַׁבֵּ֗ר אֳנִיּ֥וֹת תַּרְשִֽׁישׁ׃
<b style="color: gray;">רש"י</b> ברוח קדים . הוא לשון פורענו' שהקדוש ברוך הוא נפרע בו מן הרשעים כמו שנאמר ויולך ה' את הים ברוח קדים וגו' ( שמות י''ד ) וכן בצור רוח קדים שברך בלב ימים ( יחזקאל כ''ז ) ברוח אפיצם לפני אויב ( ירמיה י''ח ) : אניות תרשיש . הם שכיני צור היא אפריקא ומאדום היא :
<b style="color: gray;">מצודת דוד</b> ברוח קדים . אשר היא העזה שברוחות בה תשבר את האניות של חיל הבאים דרך ים תרשיש :
<b style="color: gray;">מצודת ציון</b> אניות . ספינות :
<b style="color: gray;">מלבי"ם ביאור המילות</b> תשבר. נסתר לנקבה, שרוח בא לפעמים בלשון נקבה, ופי' ברוח קדים אשר תשבר אניות תרשיש אלהים יכוננה :
<h3>{ט}</h3>
כַּאֲשֶׁ֤ר שָׁמַ֨עְנוּ ׀ כֵּ֤ן רָאִ֗ינוּ בְּעִיר־יְהוָ֣ה צְ֭בָאוֹת בְּעִ֣יר אֱלֹהֵ֑ינוּ אֱלֹ֘הִ֤ים יְכוֹנְנֶ֖הָ עַד־עוֹלָ֣ם סֶֽלָה׃
<b style="color: gray;">רש"י</b> כאשר שמענו . הנחמות מפי הנביאים כן ראינו :
<b style="color: gray;">מצודת דוד</b> כאשר שמענו . את הדברים מפי הנביאים כן ראינו אותם בעיר ה' שהוא אלהינו : יכוננה . את ירושלים יכונן להיות עומדת על כנה ובסיסה עד עולם ועד :
<b style="color: gray;">תורה תמימה</b> תנא דבי ר"א בן יעקב כל מקום שנאמר נצח סלה ועד אין לו הפסק עולמית נצח דכתיב כי לא לעולם אריב ולא לנצח אקצוף סלה דכתיב כאשר שמענו כן ראינו בעיר ה' צבאות בעיר אלהינו אלהים יכוננה עד עולם סלה ועד דכתיב ה' ימלוך לעולם ועד:<small><span style="color: gray;">עירובין נד ע"א</span></small>
<h3>{י}</h3>
דִּמִּ֣ינוּ אֱלֹהִ֣ים חַסְדֶּ֑ךָ בְּ֝קֶ֗רֶב הֵיכָלֶֽךָ׃
<b style="color: gray;">רש"י</b> דמינו אלהים חסדך . הנביא חוזר ומתפלל להקב''ה ואומר דמינו וקוינו אל חסדיך לראות תשועתך זו בקרב היכלך , ומנחם פתר אותו לשון מחשבה כמו אל תדמי בנפשך ( אסתר ד' ) :
<b style="color: gray;">מצודת דוד</b> דמינו . אתה אלהים הן הוחלנו מאז אל חסדך אשר תראה בקרב היכלך :
<b style="color: gray;">מצודת ציון</b> דמינו . ענין תוחלת ותקוה כמו דום לה' ( לעיל לז ) :
<b style="color: gray;">מלבי"ם פירוש המילות</b> דמינו, עד הנה לא היה לנו שום ציור ודמות מדין ומשפט, רק ציור של חסד, כי בקרב היכלך לא הרגשנו ממך שום דין ורוגז ועונש, אך טוב וחסד, עד כי בקרב היכלך לפי הנהגתך שם, לא דמינו רק חסדך, לא היה לנו דמות וציור רק ציור החסד, אבל עתה ראינו, כי.
<b style="color: gray;">מלבי"ם ביאור המילות</b> דמינו. ענין מחשבה, כמו והוא לא כן ידמה (ישעיה י') :
<h3>{יא}</h3>
כְּשִׁמְךָ֤ אֱלֹהִ֗ים כֵּ֣ן תְּ֭הִלָּתְךָ עַל־קַצְוֵי־אֶ֑רֶץ צֶ֝֗דֶק מָלְאָ֥ה יְמִינֶֽךָ׃
<b style="color: gray;">רש"י</b> כשמך אלהים כן תהלתך . כאשר שמך גדול כן תהלתך גדול בפי כל :
<b style="color: gray;">מצודת דוד</b> כשמך . כמו ששמך מורה שאתה מושל בכל כן מהראוי להלל אותך בזה על קצות הארץ : צדק . עם כי היכולת בידך לא תבוא בשטף אף כ''א בצדק :
<b style="color: gray;">מלבי"ם פירוש המילות</b> כשמך אלהים כן תהלתך על קצוי ארץ, שתהלתך היוצא על קצוי ארץ חוץ מן ההיכל, היא מתיחסת אל שמך אלהים שהוא מורה שאתה דיין ושופט צדק להעניש להראוים לעונש, כי שם מהללים אותך שצדק מלאה ימינך, שם נגלית במדת הצדק שהוא תואר אל השופט הבלתי נושא פנים ובלתי עושה חסד לוותר לחייבים, רק שופט בצדק, (ור''ל שהנהגתו בקרב היכלו עם ישראל הוא חסד, אבל הנהגתו עם העולם הוא בדין, כי כן העניש את העמים שבאו באניות תרשיש וישראל נצולו בחסדו) :
<b style="color: gray;">מלבי"ם ביאור המילות</b> ארץ. בא בסגו''ל, להורות שנמשך גם למטה שעל קצוי ארץ מלאה ימינך צדק :
<h3>{יב}</h3>
יִשְׂמַ֤ח ׀ הַר־צִיּ֗וֹן תָּ֭גֵלְנָה בְּנ֣וֹת יְהוּדָ֑ה לְ֝מַ֗עַן מִשְׁפָּטֶֽיךָ׃
<b style="color: gray;">רש"י</b> תגלנה בנות יהודה . כל שאר ערי יהודה הם לציון בנות כמו וילכוד את קנת ואת בנותיה : למען משפטיך . שתעשה דין באומות :
<b style="color: gray;">מצודת דוד</b> למען משפטיך . אשר תעשה בחיל גוג :
<b style="color: gray;">מצודת ציון</b> בנות יהודה . ערי יהודה :
<b style="color: gray;">מלבי"ם פירוש המילות</b> ישמח, הר ציון ישמח למען משפטיך, כי המשפטים האלה היו לטובתם להצילם מאויביהם :
<b style="color: gray;">מלבי"ם ביאור המילות</b> ישמח הר ציון תגלנה בנות יהודה. הגיל מורה על דבר חדש (כנ''ל כ''א ב'), לבנות יהודה יהיה זה דבר חדש, אבל הר ציון שרואה נסי ה' תמיד אינם חדשות אצלו רק ישמח בשמחה תמידית :
<h3>{יג}</h3>
סֹ֣בּוּ צִ֭יּוֹן וְהַקִּיפ֑וּהָ סִ֝פְר֗וּ מִגְדָּלֶֽיהָ׃
<b style="color: gray;">רש"י</b> סבו ציון . אתם הבונים אותה : ספרו . לשון מנין דעו כמה מגדלים ראוים לה :
<b style="color: gray;">מצודת דוד</b> סובו ציון . וראו תפארתה : ספרו מגדליה . ותראו כי רבים המה :
<b style="color: gray;">מלבי"ם פירוש המילות</b> סבו, אומר אחרי הסער הזה שהפיל מגדלים והרס מבצרים בכל ערי העמים, סבו את ציון והקיפוה, סביב, וראו אם נהרס שם איזה בנין, ספרו מגדליה אם נמצאו כולם ולא נהרס אחד מהם, אולם.
<b style="color: gray;">מלבי"ם ביאור המילות</b> סבו, והקיפוה. יש הבדל בין היקף ובין סבב כמ''ש (התו''ה ויקרא סי' מ') שמסבב בא גם על הסבוב הבלתי שלם, והיקף בא על ההיקף השלם, לזה מוסיף והקיפוה מכל צד :
<h3>{יד}</h3>
שִׁ֤יתוּ לִבְּכֶ֨ם ׀ לְֽחֵילָ֗ה פַּסְּג֥וּ אַרְמְנוֹתֶ֑יהָ לְמַ֥עַן תְּ֝סַפְּר֗וּ לְד֣וֹר אַחֲרֽוֹן׃
<b style="color: gray;">רש"י</b> לחילה . לחומותיה כמו חיל וחומה , ( איכה ב' ) : פסגו ארמנותיה . הגביהו בירנותיה , כמו אשדות הפסגה , ( דברים ג' ) דמתרגמינן רמתא : למען תספרו . את גובהה ואת יופיה לדור שאחריכ' :
<b style="color: gray;">מצודת דוד</b> שיתו . שימו לבבכם לבנין החיל ליפותה ולחזקה : פסגו . הגביהו וחזקו הארמנות : למען תספרו . מגודל יופי הבנין הנעשה בעזר אלוה :
<b style="color: gray;">מצודת ציון</b> לחילה . היא החומה הנמוכה שלפני הגבוהה וכן ויאבל חיל וחומה ( איכה ב ) . פסגו . ענין הרמה וחוזק כמו עלה ראש הפסגה ( דברים ג ) :
<b style="color: gray;">מלבי"ם פירוש המילות</b> שיתו לבכם לחילה, ראו נא מי היא החומה המקפת את העיר ולא הניח את הסער ליכנס לתוכה, פסגו ארמנותיה עלו על ראש הפסגה של ארמנותיה, וראו מי השומר העומד בראש הארמונות לשמרה, למען תספרו לדור אחרון ותודיעו להם :
<b style="color: gray;">מלבי"ם ביאור המילות</b> לחילה. החומה הקטנה, כמו ויאבל חיל וחומה : פסגו. מענין עלה ראש הפסגה, ראו על פסגת הארמון :
<h3>{טו}</h3>
כִּ֤י זֶ֨ה ׀ אֱלֹהִ֣ים אֱ֭לֹהֵינוּ עוֹלָ֣ם וָעֶ֑ד ה֖וּא יְנַהֲגֵ֣נוּ עַל־מֽוּת׃
<b style="color: gray;">רש"י</b> עלמות . כאדם המנהיג את בנו קטן לאט , ומנחם פתר אותו לשון עולם וכן פתרונו ינהגנו לעולמי' :
<b style="color: gray;">מצודת דוד</b> כי זה אלהים . העושה לנו כל זאת הוא אלהינו עד עולם ובדרך זה ינהגנו עולמית :
<b style="color: gray;">מצודת ציון</b> על מות . כמו עולמית :
<b style="color: gray;">מלבי"ם פירוש המילות</b> כי זה אלהים אלהינו, הוא חילה וחומתה, והוא השומר העומד על פסגת ארמנותיה (כמ''ש אלהים בארמנותיה נודע למשגב) והוא העומד לעולם ועד, והוא ינהגנו עלמות היינו עד עולם :
<b style="color: gray;">מלבי"ם ביאור המילות</b> זה החיל והארמון עלמות. כמו עולמית, ויש עוד פירושים, ולי נראה שמזמור זה ומזמור שבסי' מ''ו נתיסד על ענין אחד או על שני ענינים דומים, איך על ידי סער ושטף מים נצולו, ובני קרח שרו תחלה שיר הזה, ואח''כ שרו שיר שבסי' מ''ו שהוסד לאמרו על עלמות, וע''ז ציין במלת עלמות, שהשיר השני יזמרו על עלמות :
<h2>תהילים פרק-מט</h2>
<h3>{א}</h3>
לַמְנַצֵּ֬חַ ׀ לִבְנֵי־קֹ֬רַח מִזְמֽוֹר׃
<b style="color: gray;">מלבי"ם פירוש המילות</b> למנצח, תוכחת מוסר אל הבוטחים בעשרם ועובדים את גופם ואדמתם ומעבידים ומאבדים את נפשם ונשמתם, מראה על פניהם סכלותם כי יחליפו העולם העומד באובד, הרוחני בגשמי, הנקלה בנכבד, וכי נמשלו כבהמות נדמו :
<h3>{ב}</h3>
שִׁמְעוּ־זֹ֭את כָּל־הָֽעַמִּ֑ים הַ֝אֲזִ֗ינוּ כָּל־יֹ֥שְׁבֵי חָֽלֶד׃
<b style="color: gray;">רש"י</b> שמעו זאת כל העמים . לפי שמזמור זה מיוסד על בני אדם הבוטחי' בעשרם אמר כל העמי' שכלם צריכים ייסור : חלד . היא הארץ על שם שהיא נושנת וחלודה , רדוייל''ייא בלע''ז , ורבותינו פירשו על שם החולדה שהיא ביבשה ואינה בים דתנו רבנן כל שיש ביבשה יש בים חוץ מן החולדה :
<b style="color: gray;">מצודת דוד</b> כל העמים . כי כולם צריכים לדעת המוסר הזה :
<b style="color: gray;">מצודת ציון</b> האזינו . הטו אוזן : חלד . אנשי הזמן :
<b style="color: gray;">תורה תמימה</b> תנו רבנן כל שיש ביבשה יש בים חוץ מן החולדה אמר ר' זירא מאי קראה האזינו כל יושבי חלד וכו'.<small><span style="color: gray;">חולין קכז ע"א</span></small>
<b style="color: gray;">מלבי"ם פירוש המילות</b> שמעו זאת, תוכחה זו כוללת בין עמים ולאומים שהיא החברה המדינית, ובין יחידים היושבים חלד, כי בסכלות הזה השתבשו יחידים גם תעו בו גוים וממלכות :
<b style="color: gray;">מלבי"ם ביאור המילות</b> שמעו, האזינו. האזנה קלה משמיעה, ומבואר אצלי (ישעיה א' י' ובכ''מ), שבכ''מ שיבואו על שני נושאים מתחלפים, ידבר אל הנושא העקרי בלשון שמיעה ואל הטפל בלשון האזנה, ופה העמים שהם הקבוצים עקרים נגד יושבי חלד שמציין גם אנשים פרטים :
<h3>{ג}</h3>
גַּם־בְּנֵ֣י אָ֭דָם גַּם־בְּנֵי־אִ֑ישׁ יַ֝֗חַד עָשִׁ֥יר וְאֶבְיֽוֹן׃
<b style="color: gray;">רש"י</b> גם בני אדם . בני אברהם שנקרא האדם הגדול בענקים ( יהושע י''ד ) בני ישמעאל ובני קטורה : גם בני איש . בני נח שנקרא איש צדיק ( בראשית ו' ) :
<b style="color: gray;">מצודת דוד</b> יחד . ר''ל זה כזה :
<b style="color: gray;">מצודת ציון</b> בני אדם . המון העם : בני איש . הגדולים שבהם כמו הלא איש אתה ( ש''א כו ) :
<b style="color: gray;">מלבי"ם פירוש המילות</b> גם, היא כוללת גם כל כתות האנשים, בין הנכבדים בין הנקלים, בין העשיר בין האביון, כי כולם יבערו ויכסלו בזה :
<b style="color: gray;">מלבי"ם ביאור המילות</b> גם בני אדם, בני איש. כשנרדפים יחד יציין בבני איש בני גדולים, וכן לקמן (ס''ב י') :
<h3>{ד}</h3>
פִּ֭י יְדַבֵּ֣ר חָכְמ֑וֹת וְהָג֖וּת לִבִּ֣י תְבוּנֽוֹת׃
<b style="color: gray;">רש"י</b> והגות לבי . מחשבות לבי , תבונות הם :
<b style="color: gray;">מצודת דוד</b> והגות . מחשבות לבי המה דברי תבונה ר''ל מלבד הדברים הנגלים שיש במה שאדבר הנה יש בהם עוד דברים נסתרים מה שאחשוב בלבי :
<b style="color: gray;">מצודת ציון</b> והגות . ומחשבות :
<b style="color: gray;">מלבי"ם פירוש המילות</b> פי ידבר חכמות, המאמרים שיאמר בפיו הם דברי חכמה, והגות לבי תבונות, ותוך מאמריו החיצונים רצוף היקש תבוניי, למשל מה שיאמר שהכסף והעושר הם רק קנינים מדומים זה לקוח מדברי החכמה, אבל מה שיסביר את הדבר הוא היקש הלקוח מדרכי הבינה, וזה צורתו, האדם צריך שימיר קנין חיצוני בעד קנין מתעצם אליו יותר, למשל הכסף בעבור גופו, הנפש היא עצמות האדם נגד הגוף, התולדה מזה שצריך שימיר מחמדי הגוף בעד אושר הנפש, והיקש תבוניי הזה בנוי על היסוד הלקוח מדברי החכמה ממהות הנפש ושהיא עצמות האדם :
<b style="color: gray;">מלבי"ם ביאור המילות</b> חכמות, תבונות. חכמה דרכי ההנהגה שיש בהם טוב ורע, וחקי החכמה הם מקובלים, והתבונה הם דברים שיוציא משכלו על ידי היקשים והתבוננות, ושם פה מיוחד אל החכמה, וכללים אלה התבארו ביחוד בס' משלי :
<h3>{ה}</h3>
אַטֶּ֣ה לְמָשָׁ֣ל אָזְנִ֑י אֶפְתַּ֥ח בְּ֝כִנּ֗וֹר חִידָתִֽי׃
<b style="color: gray;">רש"י</b> אטה למשל אזני . לדברי תורה שנקראת משל הקדמוני ( ש''א כד ) . אפתח . לכם חידתי זאת בכנור וזו היא החידה למה אני צריך לירא בימי רע ביום פקודת עול לפי שעון עקבי יסובני עונות שאני דש בעקב שאני מזלזל בהם שהם בעיני עברות קלות הם מרשיעות אותי בדין וכל שכן העשירים :
<b style="color: gray;">מצודת דוד</b> אטה למשל אזני . דברי המשל הם כמו כצאן לשאול שתו ולא יראו אור ואמר גם אני אטה אזני להם כאומר לא לזולת לבד אזכיר ואזהיר כי גם את עצמי עמהם : אפתח בכנור חידתי . כי החידה היא סגורה וסתומה ואמר אפתח סתימת החידה ואפרשה עם הכנור שאזמר בה כי בהכרעת הנגון יובן הדברים :
<b style="color: gray;">מלבי"ם פירוש המילות</b> אטה למשל אזני, כי יתחיל דבריו במשל מן פדיון האח ופדיון עצמו ממות, שהוא משל אל פדיון הנפש ממות העצמי, אפתח בכנור חידתי, שמדי נגנו בכנור ימצא תיכף חדתו, ויבין הנמשל :
<h3>{ו}</h3>
לָ֣מָּה אִ֭ירָא בִּ֣ימֵי רָ֑ע עֲוֹ֖ן עֲקֵבַ֣י יְסוּבֵּֽנִי׃
<b style="color: gray;">מצודת דוד</b> למה אירא . וזהו דברו למה אירא וגו' ר''ל על מה אירא כשיבוא הרע בעולם והלא על כי העונות אשר אני מזלזל בהם לדושם בעקב רגליהם הם המסבבים אותי ובעבורם אני מתפחד פן ע''י אלכד ברעה :
<b style="color: gray;">מצודת ציון</b> עקבי . עקב הרגל :
<b style="color: gray;">תורה תמימה</b> דאמר ר' יוחנן פעם אחת היתה בתו מהלכת לפני גדולי רומי אמרו כמה נאות פסיעותיה של ריבה זו מיד דקדקה בפסיעותיה והיינו דאמר ר' שמעון בן לקיש מאי דכתיב עון עקבי יסבני עונות שאדם דש בעקביו בעולם הזה מסובין לו ליום הדין בשעה שיצאו שלשתן צדקו עליהם את הדין הוא אמר הצור תמים פעלו [וגו'] ואשתו אמרה אל אמונה ואין עול בתו אמרה גדול העצה ורב העליליה אשר עיניך פקוחות על כל דרכי וגו' אמר רבי [כמה] גדולים צדיקים הללו שנזדמנו להן שלש מקראות של צדוק הדין בשעת צדוק הדין וכו'.<small><span style="color: gray;">עבודה זרה יח ע"א</span></small>
<b style="color: gray;">מלבי"ם פירוש המילות</b> למה אירא, פסוק זה הוא כעין הצעה לכל מה שיאמר אח''ז, הנה ה' הכין לנו מקור חיים היא הנפש הנצחיית אשר היא לא תמות במות הגוף כי תשאר צרורה בצרור החיים את ה' בעדן הנפשות, וא''כ למה אירא בימי רע, כשיגיעו ימי המות למה אירא מן המות הלא היא יובילני אל החיים הנצחיים, ואך מה שאירא הוא כי עון עקבי יסובני, שאז יסובו אותי העונות שהלכתי והנהגתי בהם שלא שמרתי להכין לי צידה ליום מועד ולעשות דבר להשלמת נפשי, עד שלא אירא מן המות רק ממעשי הרעים :
<h3>{ז}</h3>
הַבֹּטְחִ֥ים עַל־חֵילָ֑ם וּבְרֹ֥ב עָ֝שְׁרָ֗ם יִתְהַלָּֽלוּ׃
<b style="color: gray;">רש"י</b> הבוטחים על חילם . ומה בצע בממונם הלא :
<b style="color: gray;">מצודת דוד</b> הבוטחים . ר''ל א''כ כ''ש האנשים התולין בטחונם ברוב עשרם ומתהללים בה כ''ש שיש להם להתפחד כי הלא דרכם להרבות זלזול בעונות ולדושם בעקב הרגל :
<b style="color: gray;">מצודת ציון</b> חילם . עשרם : יתהללו . ישתבחו :
<b style="color: gray;">מלבי"ם פירוש המילות</b> הבוטחים, אומר אני אל הבוטחים על חילם, ולא יבטחו בו להיות אמצעי אל השלימות כמו לעשות בו צדקה וחסד, רק שברוב עשרם יתהללו, וזה הוא התכלית אצלם לאצור עושר רב :
<h3>{ח}</h3>
אָ֗ח לֹא־פָדֹ֣ה יִפְדֶּ֣ה אִ֑ישׁ לֹא־יִתֵּ֖ן לֵאלֹהִ֣ים כָּפְרֽוֹ׃
<b style="color: gray;">רש"י</b> אח . לא יוכל לפדות את אחיו בממונו לפי שאם באים לפדות איש את אחיו יתיקר פדיון נפשם מכל הון לפיכך על כרחו חדל הוא לעולם מלפדותו :
<b style="color: gray;">מצודת דוד</b> אח וגו' . כאומר הנה באמת סכלות גדול הוא לבטוח בעושר כי הלא אין איש יוכל לפדות בממון את אחיו מן המיתה ואף כופר נפש עצמו לא יוכל ליתן :
<b style="color: gray;">מצודת ציון</b> כפרו . פדיון נפשו :
<b style="color: gray;">מלבי"ם פירוש המילות</b> אח, הכי לא יפדה איש את אחיו, שאם ירצה להמית את אחיו והוא יכול לפדותו בממון הכי לא יפדהו. ? ואם יקרה אכזר כזה שממונו חביב עליו מהצלת אחיו, הכי לא יתן לאלהים כפרו, היינו כופר עצמו, אם נתחייב מיתה וכופר יושת עליו שבו ינצל מן המות וכי לא יתן כספו בעד הצלת חייו. ? הלא ודאי יתנהו, א''כ אשאל אם כל אדם יתן את כל אשר לו בעד חיי גופו הגם שגופו אינו עקר האדם, ר''ל שהוא אינו עצם האדם הנשאר קיים ונצחי, שעיקר האדם הוא נפשו הנצחיית והגוף רק לבוש אליו :
<h3>{ט}</h3>
וְ֭יֵקַר פִּדְי֥וֹן נַפְשָׁ֗ם וְחָדַ֥ל לְעוֹלָֽם׃
<b style="color: gray;">רש"י</b> ויקר . ( שיחיה לנצח ולא יראה השחת ) ומנחם חברו לשון מניעה כמו אוקיר אנוש מפז ( ישעיה יג ) והלכתי עמכ' בחמת קרי ( ויקרא כו ) , כלומר וימנע פדיון נפשם :
<b style="color: gray;">מצודת דוד</b> ויקר . להפדות את הנפש הוא דבר יקר ולא סוף דבר שיקר הוא אלא אפי' שחדל הוא לעולם ואינו נמצא כלל :
<b style="color: gray;">מצודת ציון</b> ויקר . דבר אשר תקשה מציאותו קרוי יקר וכן ודבר ה' היה יקר ( ש''א ג ) :
<b style="color: gray;">מלבי"ם פירוש המילות</b> ויקר, וא''כ הלא יקר ונעלה מן פדיון גופו העובר הוא פדיון נפשם, לפדות נפשם הנצחיית מן המות הנצחי, וא''כ מדוע וחדל לעולם, מדוע יחדלו המון האנשים מלפדות את נפשם בל תמות המות הנפשיי הנצחיי :
<b style="color: gray;">מלבי"ם ביאור המילות</b> נפשם. בא לרוב על הנפש הרוחניית, כמ''ש (למעלה ג') :
<h3>{י}</h3>
וִֽיחִי־ע֥וֹד לָנֶ֑צַח לֹ֖א יִרְאֶ֣ה הַשָּֽׁחַת׃
<b style="color: gray;">מצודת דוד</b> ויחי . אף אם הרבה יחיה וכי יחיה עוד לנצח ולא יראה כלל את השחת ומהו א''כ בטחון העושר :
<b style="color: gray;">מצודת ציון</b> השחת . בור הקבר :
<b style="color: gray;">מלבי"ם פירוש המילות</b> ויחי, ר''ל שהלא בפדותם את גופם לא יפדהו רק שיחיה חיי שעה לא על חיי עולם, כי בסוף ימות בהכרח וירד לשחת, אבל אם יפדה את נשמתו הלא יחי עוד לעולם חיים נצחיים, ולא יראה השחת, וא''כ היה ראוי שיתן כל הונו ורכושו בעד פדיון נשמתו, ומדוע חדל זאת לעולם ואין איש שם על לב לפדותה מני אבדון נצחי :
<b style="color: gray;">מלבי"ם ביאור המילות</b> לנצח. מציין תמיד זמן הנצחי של האלהי והנשמה והרוחנים שהם למעלה מן הזמן שנקרא בשם עולם, כמ''ש (ישעיה סי' נ''ז) :
<h3>{יא}</h3>
כִּ֤י יִרְאֶ֨ה ׀ חֲכָ֘מִ֤ים יָמ֗וּתוּ יַ֤חַד כְּסִ֣יל וָבַ֣עַר יֹאבֵ֑דוּ וְעָזְב֖וּ לַאֲחֵרִ֣ים חֵילָֽם׃
<b style="color: gray;">רש"י</b> כי יראה חכמים ימותו . ואין ניצולין מן המות לפיכך ע''כ הוא חדל ליגע ולטרוח על פדיון אחיו : חילם . ממונם , בחכמים נאמר מיתה שאינם מתים בעה''ז אלא הגוף בלבד ובכסיל ובער נאמר אבידה :
<b style="color: gray;">מצודת דוד</b> כי יראה . עם כי יראה שכל בני העולם עומדים למיתה החכם יהיה או סכל ובמותם יעזבו עושרם לאחרים אשר לא עמלו בו :
<b style="color: gray;">מצודת ציון</b> ובער . שוטה : חילם . עשרם :
<b style="color: gray;">תורה תמימה</b> ריש לקיש זבין נפשיה ללודאי שקל בהדיה חייתא וגלגלתא אמר גמירי דיומא בתרא כל דבעי מינייהו עבדי ליה כי היכי דליחול אדמיה יומא בתרא אמרו ליה מאי ניחא לך אמר להו בעינא אקמטינכו ואותבינכו וכל חד מינייכו אמחי' חייתא ופלגא קמטינהו ואותבינהו כל חד מינייהו כד מחייה חד חייתא נפק נשמתיה חרקיניה לשיניה א"ל אחוכי קא מחייכת בי אכתי פש לך גבי פלגא דחייתא קטלינהו כולהו נפק ואתא יתיב קאכיל ושתי אמרה ליה ברתיה לא בעית מידי למזגא עליה אמר לה בתי כריסי כרי כי נח נפשיה שבק קבא דמוריקא קרא אנפשיה ועזבו לאחרים חילם:<small><span style="color: gray;">גיטין מז ע"א</span></small>
<b style="color: gray;">מלבי"ם פירוש המילות</b> כי יראה, הלא צריך הוא לראות שבענין הנפשיי יש הבדל בין החכם ובין הכסיל, שחכמים ימותו וכסיל ובער יחד יאבדו, שהחכמים לא יאבדו כי נפשם תחיה לעד רק ימותו שהוא מיתת הגוף, אבל כסיל ובער הם יאבדו, כי לא ישאר שארית לנפשם, אבל בענין הממון אין שום הבדל בין האנשים כי כולם יעזבו לאחרים חילם, שעשרם יירשו אחרים אחרי מותם :
<h3>{יב}</h3>
קִרְבָּ֤ם בָּתֵּ֨ימוֹ ׀ לְֽעוֹלָ֗ם מִ֭שְׁכְּנֹתָם לְדֹ֣ר וָדֹ֑ר קָֽרְא֥וּ בִ֝שְׁמוֹתָ֗ם עֲלֵ֣י אֲדָמֽוֹת׃
<b style="color: gray;">רש"י</b> קרבם בתימו לעולם . מחשבותם לבנות להם בתים שיתקיימו לעולם : קראו בשמותם . את בתיהם שהם בונים למען יהיה להם לזכרון ויקרא שם העיר כשם בנו חנוך ( בראשי' ו' ) אנטיוכס בנה אנטוכיא סליקוס בנה סליקיא :
<b style="color: gray;">מצודת דוד</b> קרבם . עכ''ז יחשבו בקרב לבם אשר בתיהם תתקיים לעולם : קראו . קוראים שמם על אדמתם לומר שהיא אדמת פלוני כאלו יחיו לנצח ותהיה בידם :
<b style="color: gray;">תורה תמימה</b> א"ל הנך כולהו ברכתא נינהו תזרע ולא תחצד תוליד בנים ולא ימותו תעייל ולא תיפוק תעייל כלתא ולא לימותו בנך דליפקון תיפוק ולא תעייל תוליד בנתא ולא ימותו גוברייהו וליהדרו לותיך ליחרוב ביתך וליתוב אושפיזך דהאי עלמא אושפיזך וההיא עלמא ביתא דכתיב קרבם בתימו לעולם אל תקרי קרבם אלא קברם לבלבל פתורך בבני ובנתא ולא תיחזי שתא חדתא דלא תמות אנתך ולא תנסב אינתתא אחריתי וכו'.<small><span style="color: gray;">מועד קטן ט ע"ב</span></small>
<b style="color: gray;">מלבי"ם פירוש המילות</b> (יב-יג) קרבם, ר''ל הלא ראוי שידעו ויחשבו זאת בקרב לבם, כי בתימו אשר ישארו לעולם ומשכנותם, אשר ישארו לדור ודור, ר''ל הבתים והמשכנות של העשירים אשר ישארו אחרי מותם ביד זרים היורשים אותם, הם יקראו ויכריזו ויפרסמו בשמותם, דהיינו בשמם ובשליחותם, שהבתים האלה יהיו שלוחים מהם להכריז בשמם עלי אדמות ולהודיע לכל לאמר, דעו כי האדם אשר לא ילין ביקר, מי שלא יוכל לקחת עמו יקרו ונכסיו ללין עמו בקבר, האדם הזה נמשל כבהמות נדמה, היה סכל כבהמה, כי האדם צריך לקחת עמו את היקר, דהיינו לעשות בו חסד ומעשים טובים עד שישאר בידו לעת אחריתו, ומי שלא עשה זאת הוא נמשל כבהמה, כן יקראו ויכריזו בתי העשירים ומשכנותיהם, ר''ל שמן הבתים וארמנותיהם אשר עמלו בהם בבנינם והם עתה ביד זרים ילמדו כל בני אדם המוסר הזה :
<b style="color: gray;">מלבי"ם ביאור המילות</b> בתימו, משכנתם. המשכנות הם בלתי בנויים כ''כ בחזק כמו הבתים, ועל כן מציינים במלות לדור ודור שאינו מורה על התמדה כללית כמו מלת לעולם, כמ''ש בהבדל בין לעולם ובין לדור ודור (למעלה ל''ג י''א) : קראו בשמותם. כמו ותכתוב ספרים בשם אחאב (מ''א כ''א), ושאלתם לו בשמי לשלום (שמואל א' כ''ה) בשם דוד (שם). וקראו. מענין הכרזה שמכריזים בשמם :
<h3>{יג}</h3>
וְאָדָ֣ם בִּ֭יקָר בַּל־יָלִ֑ין נִמְשַׁ֖ל כַּבְּהֵמ֣וֹת נִדְמֽוּ׃
<b style="color: gray;">רש"י</b> ביקר . לשון יקר ותפארת , ( סא''א ) : נמשל . לשון משל : נדמו . לשון דממה :
<b style="color: gray;">מצודת דוד</b> ואדם ביקר . הלא אין האדם בוטח ביקר עשרו שילין עמו עד הבוקר וא''כ מה הוא העושר : נמשל . הבוטח בעשרו הוא נמשל לבהמות ודומים אליהם בחסרון הדעת והענין כפול לדמיון גמור :
<b style="color: gray;">מצודת ציון</b> ביקר . מלשון יקר : נדמו . מלשון דמיון :
<b style="color: gray;">תורה תמימה</b> אין חיה שולטת באדם עד שנדמה לו כבהמה שנאמר אדם ביקר בל ילין נמשל כבהמות נדמו וכו'.<small><span style="color: gray;">שבת קא ע"ב</span></small>
א"ר יוחנן בר חנינא שתים עשרה שעות הוי היום שעה ראשונה הוצבר עפרו שניה נעשה גולם שלישית נמתחו אבריו רביעית נזרקה בו נשמה חמישית עמד על רגליו ששית קרא שמות שביעית נזדווגה לו חוה שמינית עלו למטה שנים וירדו ארבעה תשיעית נצטווה שלא לאכול מן האילן עשירית סרח אחת עשרה נידון שתים עשרה נטרד והלך לו שנאמר אדם ביקר בל ילין וכו'.<small><span style="color: gray;">סנהדרין לח ע"ב</span></small>
<b style="color: gray;">מלבי"ם ביאור המילות</b> נמשל, נדמו. הדמיון הוא יותר מן המשל, כמו שבארתי היטב ישעיה (ס' מ') ועל כן מוסיף שנדמו לגמרי. ילין. לינה בא גם על ההתמדה בדבר בצוארו ילין עז (איוב מ''ב) :
<h3>{יד}</h3>
זֶ֣ה דַ֭רְכָּם כֵּ֣סֶל לָ֑מוֹ וְאַחֲרֵיהֶ֓ם ׀ בְּפִיהֶ֖ם יִרְצ֣וּ סֶֽלָה׃
<b style="color: gray;">רש"י</b> כסל . שטות : ואחריהם בפיהם ירצו סלה . והבאים אחריהם ידברו בהם ויספרו בפיהם מה אירע לראשונים : ירצו . לשון הרצאת דברים , רטרירונ''ש בלע''ז , וחז''ל פירשו זה דרכם של רשעים שסופם אבודים אבל כסל למו חלב יש להם על כסליהם ומכסות את כליותיהם ואינן יועצות אותם לשוב מרעתם ושמא תאמר שכחה היא להם על ששכחו שסופם למות ת''ל ואחריהם בפיהם ירצו כלומר יום אחריתם תמיד בפיהם ואין חרדים ממנו :
<b style="color: gray;">מצודת דוד</b> זה דרכם . כן מנהגם להחזיק לעצמם את הכסילות הזאת להתהלל עם העושר ולבטוח בה : אחריהם . אף בניהם הבאים אחריהם גם המה ירצו לעולם באמרי פי אבותיהם להתהלל עם העושר :
<b style="color: gray;">מצודת ציון</b> כסל . מל' כסילות : למו . להם : ירצו . מלשון רצון :
<b style="color: gray;">תורה תמימה</b> והיינו דאמר רבה מאי דכתיב זה דרכם כסל למו יודעין רשעים שדרכם למיתה ויש להם חלב על כסלם שמא תאמר שכחה היא מהן ת"ל ואחריהם בפיהם ירצו סלה:<small><span style="color: gray;">שבת לא ע"ב</span></small>
ממאן שמיעא לך מפרקיה דרבי יעקב שמיע לי דרבי יעקב איש כפר חיטייא הוה מקביל אפיה דרביה כל יומא כי קש א"ל לא נצטער מר דלא יכיל מר אמר ליה מי זוטר מאי דכתיב בהו ברבנן ויחי עוד לנצח לא יראה השחת כי יראה חכמים ימותו ומה הרואה חכמים במיתתן יחיה בחייהן על אחת כמה וכמה וכו'.<small><span style="color: gray;">חגיגה ה ע"ב</span></small>
<b style="color: gray;">מלבי"ם פירוש המילות</b> זה דרכם, וא''כ איך יהי' דרכם זה כסל למו, איך יהי' זה תקותם ואיך ישימו כסלם בעושר כזה שיכריז אחרי מותם שהיו דומים כבהמות ? ואיך אחריהם בפיהם ירצו, שבצואתם בעת מותם יגלו רצונם בפיהם מי שיירש נחלתם אחריהם, היש שטות גדול מזה. ? סלה סיום הענין :
<b style="color: gray;">מלבי"ם ביאור המילות</b> כסל. מענין תקוה, כמו אשר יקוט כסלו (איוב ז'). ירצו. מענין רצון, ובא על הצואה שמגלה בפיו רצונו מה שיהיה אחריו בחילוק נכסיו וכדומה :
<h3>{טו}</h3>
כַּצֹּ֤אן ׀ לִֽשְׁא֣וֹל שַׁתּוּ֮ מָ֤וֶת יִ֫רְעֵ֥ם וַיִּרְדּ֘וּ בָ֤ם יְשָׁרִ֨ים ׀ לַבֹּ֗קֶר (וצירם) [וְ֭צוּרָם] לְבַלּ֥וֹת שְׁא֗וֹל מִזְּבֻ֥ל לֽוֹ׃
<b style="color: gray;">רש"י</b> כצאן לשאול שתו . כצאן המתאסף לדיר כן הם לשאול , שתו דגשות התי''ו במקום תי''ו שנייה לשאול שותתו לשון שתותיה של שאול למדרגה התחתונה וכן שתו בשמים פיהם ( לקמן ע''ג ) גם הוא לשון שתות , קבעו בשמים פיהם לשונם הרע : מות ירעם . מלאך המות יאכלם , ואל תתמה על לשון אכילה זו שכן מצינו במקום אחר ( איוב יח ) יאכל בדיו בכור מות , ל''א לשון רציצה כמו הירוע ברזל ( ירמיה טו ) : וירדו בם ישרים לבקר . ליום הגאולה כשיזרח בקרם של ישראל יהיו רודים בהם כמו שנא' ועסותם רשעים וגו' ( סוף מלאכי ) : וצורם לבלות שאול . צורתם של רשעים תבלה את השאול , גיהנם כלה והם אינם כלים : מזבול לו . מהיות להם מדור והקב''ה מוציא חמה מנרתקה ומלהטת אותם שנאמ' ( שם ) וליהט אותם היום הבא , ורבותינו פירשו מזבול לו על שפשטו ידיהם בזבול שהחריבו את בהמ''ק :
<b style="color: gray;">מצודת דוד</b> כצאן . ועומדים המה למיתה לכלות הנפש עם הגוף כמו הצאן הנאסף אל הדיר הגופות עם נפשותם כן יאספו כולם להשימם בשאול והמות ישברם מכל וכל כי בקבר תכלה הנפש עם הגוף : וירדו . אף בחייהם כאשר יבוא עתם ימשלו בם הישרים בבוא עת בקרם וזריחתם : וצורם . וחזקם יובא להרקב בשאול ולא ישאר מהם מאומה לא מהגוף ולא מהנפש : מזבול לו . מן המדור שלו יובא אל השאול :
<b style="color: gray;">מצודת ציון</b> שתו . שמו : ירעם . ישברם : וירדו . וימשלו : וצורם . מלשון צור ור''ל חזקם . לבלות . מלשון בליה ורקבון : מזבול . ענין מדור כמו בית זבול לך ( מ''א ח ) :
<b style="color: gray;">תורה תמימה</b> אבל המינין והמסורות והאפיקורסים שכפרו בתורה ושכפרו בתחיית המתים ושפירשו מדרכי צבור ושנתנו חיתיתם בארץ חיים ושחטאו והחטיאו את הרבים כגון ירבעם בן נבט וחביריו יורדין לגיהנם ונידונין בה לדורי דורות שנאמר ויצאו וראו בפגרי האנשים הפושעים בי וגו' גיהנם כלה והן אינן כלין שנאמר וצורם לבלות שאול (מזבול לו) וכל כך למה מפני שפשטו ידיהם בזבול שנאמר מזבול לו ואין זבול אלא בית המקדש שנאמר בנה בניתי בית זבול לך ועליהם אמרה חנה ה' יחתו מריביו וכו'.<small><span style="color: gray;">ראש השנה יח ע"א</span></small>
<b style="color: gray;">מלבי"ם פירוש המילות</b> כצאן לשאול שתו, כחות החיים דומים כצאן שסוף בהמה לשחיטה כן לשאול שתו, והמות ירעה אותם כמו שהצאן מפטמין אותם בכדי לטבחם ולהמיתם, כן סבת רעיתם ומזונם הוא המות, שע''י המות וההעדר הכרוך בטבע החומר יותכו ליחותיו תמיד ויצטרך אל המזון להשלים תמורת הניתך, ואחר שהתמורה חלושה מן הליחות השרשי יופסד הליחות השרשי ויתמעט תמיד עד שימות, וירדו, אולם נגד כחות החיים הממירים מזגיהם תמיד ונתכים ומתקרבים אל המות, נמצא ג''כ כחות ישרים, שהם הכחות הנפשיות והשכליות כמו כח הבינה והדעת ויתר המדות הטובות שהם כולם ישרים ותמימים, והם ירדו, כצאן האלה שהם כחות החיים וימשלו בם ע''י כח הממשלה אשר בנפש בכל בקר, ויבקרו אותם כבקרת רועה עדרו, וצורם שהוא הצור החזק שלהם שהיא הנפש הנצחיית (שנקראת בשם צור כמ''ש ויעתק צור ממקומו וכמש''ש) הוא ירדה בם לבלות שאול מזבול לו, שהוא יבלה את השאול בל יהי' זבול ומעון לו להצור הזה, שנפשו הרוחנית תתגבר על כחות החומריים וישיבם אל היושר והשיוי ואל הנצחיות, וימשול על כח ההעדר שהוא השאול הכרוך בטבע החומר ויגבור השכל והצורה והרוחני על בני השאול ואבדון אלה :
<b style="color: gray;">מלבי"ם ביאור המילות</b> וצורם. מענין צור וסלע, הצור שלהם יבלה וישחית את השאול שלא יהיה זבול ומעון להצור שהיא הנפש הרוחנית, שנקראת צור (לקמן ע''ג כ''ו, איוב י''ח ד') :
<h3>{טז}</h3>
אַךְ־אֱלֹהִ֗ים יִפְדֶּ֣ה נַ֭פְשִׁי מִֽיַּד־שְׁא֑וֹל כִּ֖י יִקָּחֵ֣נִי סֶֽלָה׃
<b style="color: gray;">רש"י</b> אך אלהים יפדה נפשי . אבל אני שהטיתי למשל אזני , אלהים יפדה נפשי שלא אלך אל שאול כי יקחני בחיי ללכת בדרכיו :
<b style="color: gray;">מצודת דוד</b> מיד שאול . לבל תכלה נפשי עם הגוף בקברי : כי יקחני סלה . את נפשי יקח להיות גנוזה עמו למעלה עד עולם :
<b style="color: gray;">מלבי"ם פירוש המילות</b> אך, אולם אנכי לא נמשכתי אחרי החומר, ואלהים יפדה נפשי הרוחנית מיד שאול, כי יקחני אליו להיות נפשי צרורה בצרור החיים עם ה' אלהי הרוחות, סלה, סיום הענין :
<b style="color: gray;">מלבי"ם ביאור המילות</b> כי יקחני. כמו כי לקח אותו אלהים, היום ה' לוקח את אדוניך, שהוא עלות הצדיק אל צרור החיים את ה' :
<h3>{יז}</h3>
אַל־תִּ֭ירָא כִּֽי־יַעֲשִׁ֣ר אִ֑ישׁ כִּֽי־יִ֝רְבֶּה כְּב֣וֹד בֵּיתֽוֹ׃
<b style="color: gray;">מצודת דוד</b> אל תירא . אל תדאג בעבור קנאת העשיר :
<b style="color: gray;">מלבי"ם פירוש המילות</b> אל תירא, בל תתירא ולבך אל יהגה אימה, באשר תחשב כי בזה יעשיר איש במה שירבה כבוד ביתו, במה שביתו מלא כבוד מרוב הקנינים והחמודות, אל תחשוב שהיא היא העושר של האיש, לא זאת.
<h3>{יח}</h3>
כִּ֤י לֹ֣א בְ֭מוֹתוֹ יִקַּ֣ח הַכֹּ֑ל לֹא־יֵרֵ֖ד אַחֲרָ֣יו כְּבוֹדֽוֹ׃
<b style="color: gray;">מצודת דוד</b> הכל . כלל וכלל לא וכן ולרש אין כל ( ש''ב יב ) : לא ירד . אל הקבר :
<b style="color: gray;">מלבי"ם פירוש המילות</b> כי אם לא במותו יקח הכל, אם אין הקנינים מתעצמים עמו עד שיוכל לקחתם עמו בעת מותו, ע''י שיוציא ממונו לצדקה ומע''ט שאז הקנינים הם שלו גם אחר מותו, כי הצליח בם את נפשו והלך לפניו צדקו, אם לא יוכל לקחת הכל במותו רק ישארו פה ביד זרים, א''כ הלא לא ירד אחריו כבודו ואינו כבוד אמתי אחר שלא ישאר אצלו :
<b style="color: gray;">מלבי"ם ביאור המילות</b> כי לא. כי זה מלשון אם, ומלת הכל כפשוטו :
<h3>{יט}</h3>
כִּֽי־נַ֭פְשׁוֹ בְּחַיָּ֣יו יְבָרֵ֑ךְ וְ֝יוֹדֻ֗ךָ כִּי־תֵיטִ֥יב לָֽךְ׃
<b style="color: gray;">רש"י</b> כי נפשו בחייו יברך . הרשע מברך את נפשו בחייו ואומר שלום עליך נפשי לא יאונך שום רעה אבל אחרים אין אומרים עליו כן : ויודך כי תיטיב לך . ואתה אם תשמע לדברי הכל יודוך כי תטיב לנפשך לישר את דרכך :
<b style="color: gray;">מצודת דוד</b> כי נפשו . הוא לבד ברך נפש עצמו בימי חייו ואמר שלום יהיה לי אבל לא נתברך מזולת אבל אתה כאשר תטיב מעשיך להיטיב לך בעוה''ב אז הכל יודוך :
<b style="color: gray;">מלבי"ם פירוש המילות</b> כי, מי שרוצה שיהיו הקנינים שלו, צריך שיוציאם בצרכי נשמתו, עד שעם חייו יברך את נפשו לא את גופו, ויודוך רק אז יודוך אם תיטיב לך, לנשמתך, לא אם תיטיב לזרים יורשי עשרך :
<h3>{כ}</h3>
תָּ֭בוֹא עַד־דּ֣וֹר אֲבוֹתָ֑יו עַד־נֵ֝֗צַח לֹ֣א יִרְאוּ־אֽוֹר׃
<b style="color: gray;">רש"י</b> תבא עד דור אבותיו . כשתשלים ימיך ותמות תבא ותראה את דור הרשעים אבותיו של רשע נידונים בגיהנם אשר עד נצח לא יראו אור :
<b style="color: gray;">מצודת דוד</b> תבוא וגו' . כאשר תבוא להשכיל אף עד גמול דור אבותיו אשר ג''כ היתה כל חמדתם לאסוף הון אז תבין שעד נצח לא ראו אור עוה''ב :
<b style="color: gray;">מלבי"ם פירוש המילות</b> תבא, אם תבא עד דור אבותיו (של האיש שלא ירד אחריו כבודו) תראה כי עד נצח לא יראו אור כי יאבדו לנצח :
<h3>{כא}</h3>
אָדָ֣ם בִּ֭יקָר וְלֹ֣א יָבִ֑ין נִמְשַׁ֖ל כַּבְּהֵמ֣וֹת נִדְמֽוּ׃
<b style="color: gray;">רש"י</b> אדם ביקר ולא יבין . דרך החיים נתונה לפניו שאם ילך בה הרי נכבד אינו מבין את הטוב :
<b style="color: gray;">מצודת דוד</b> אדם ביקר . ר''ל אף תבין כי האדם אשר הוא ביקר העושר ולא יבין לבל ישים בו כל חמדתו ולבטוח בו שהוא נמשל לבהמות ודומים להם ביתרון הדעת דמיון גמור :
<b style="color: gray;">מלבי"ם פירוש המילות</b> ואדם, האדם שי''ל יקר שהיא נפשו הנצחיית שהוא יקר אמתי, והוא לא יבין ויחליפנה בעבור הבל ורעות רוח, א''כ הוא נמשל כבהמות נדמו, כי חיי גוף האדם דומה כחיי הבהמה כמות זה כן מות זה :
<h2>תהילים פרק-נ</h2>
<h3>{א}</h3>
מִזְמ֗וֹר לְאָ֫סָ֥ף אֵ֤ל ׀ אֱ‍ֽלֹהִ֡ים יְֽהוָ֗ה דִּבֶּ֥ר וַיִּקְרָא־אָ֑רֶץ מִמִּזְרַח־שֶׁ֝֗מֶשׁ עַד־מְבֹאֽוֹ׃
<b style="color: gray;">רש"י</b> אל אלהים ה' . אקרא ( אלהי האלהים ה' שמו ) : דבר ויקרא ארץ . והוא הופיע מציון שהוא מכלל יופי :
<b style="color: gray;">מצודת דוד</b> אל אלהים ה' . אל שעל כל אלהים הם מלאכי מעלה אשר שמו ה' הוא דבר וקרא אל יושבי הארץ מן קצה המזרח עד המערב :
<b style="color: gray;">מצודת ציון</b> מבואו . שקיעתו כמו כי בא השמש ( בראשית כח ) :
<b style="color: gray;">תורה תמימה</b> וחכמים אומרים מציון נברא [עולם] שנאמר מזמור לאסף אל אלהים ה' ואומר מציון מכלל יופי ממנו מוכלל יפיו של עולם וכו'.<small><span style="color: gray;">יומא נד ע"ב</span></small>
<b style="color: gray;">מלבי"ם פירוש המילות</b> מזמור לאסף, בו תוכחה נגד החנפים והצבועים שהיו עושים תועבות גדולות ומראים את עצמם צדיקים ע''י הבאת קרבנות רבים, והוצאת דבה על רעיהם בדברים שיעשו הם עצמם, ומדבר בשם ה' כי בא לשפטם על רוע מעשיהם, אל אלהים ה' דבר ויקרא ארץ, ה' מזמין עתה את כל הארץ ממזרח שמש עד מבואו :
<b style="color: gray;">מלבי"ם ביאור המילות</b> אל אלהים. שופט השופטים. ויקרא, מענין הזמנה.
<h3>{ב}</h3>
מִצִּיּ֥וֹן מִכְלַל־יֹ֗פִי אֱלֹהִ֥ים הוֹפִֽיעַ׃
<b style="color: gray;">רש"י</b> מכלל . שם דבר פרמנ''ט בלע''ז :
<b style="color: gray;">מצודת דוד</b> הופיע . העיר והוציא את הקול מציון הכלול בכל היופי :
<b style="color: gray;">מצודת ציון</b> מכלל . מלשון כל ור''ל כלול בכל היופי וכן לבושי מכלול ( יחזקאל כג ) . הופיע . האיר וזרח :
<b style="color: gray;">מלבי"ם פירוש המילות</b> מציון, ואלהים יופיע שכינתו מציון, שמשם יבא לשפוט את החנפים ולגלות רעתם :
<h3>{ג}</h3>
יָ֤בֹ֥א אֱלֹהֵ֗ינוּ וְֽאַל־יֶ֫חֱרַ֥שׁ אֵשׁ־לְפָנָ֥יו תֹּאכֵ֑ל וּ֝סְבִיבָ֗יו נִשְׂעֲרָ֥ה מְאֹֽד׃
<b style="color: gray;">רש"י</b> יבא אלהינו ואל יחרש . עוד על דם עבדיו השפוך :
<b style="color: gray;">מצודת ציון</b> יחרש . ישתוק : תאכל . תשרף : נשערה . מלשון סערה :
<b style="color: gray;">תורה תמימה</b> אמר רבי חנינא מאן דאמר רחמנא וותרן יתוותרן בני מעויי אלא מאריך רוחיה וגבי דידיה א"ר אחא כתיב וסביביו נשערה מאוד מדקדק עמהן כחוט השערה וכו'.<small><span style="color: gray;">שקלים יד ע"א</span></small>
ת"ר מעשה בבתו של נחוניא חופר שיחין שנפלה לבור הגדול ובאו והודיעו לרבי חנינא בן דוסא שעה ראשונה אמר להם שלום שניה אמר להם שלום שלישית אמר להם עלתה אמר לה בתי מי העלך אמרה לו זכר של רחלים נזדמן לי וזקן מנהיגו אמרו לו נביא אתה אמר להם לא נביא אנכי ולא בן נביא אנכי אלא דבר שהצדיק מתעסק בו יכשל בו זרעו אמר רבי אבא אע"פ כן מת בנו בצמא שנאמר וסביביו נשערה מאד מלמד שהקדוש ברוך הוא מדקדק עם סביביו כחוט השערה וכו'.<small><span style="color: gray;">יבמות קכא ע"ב</span></small>
תנו רבנן מעשה בבתו של נחוניא חופר שיחין שנפלה לבור גדול באו והודיעו את רבי חנינא בן דוסא שעה ראשונה אמר להם שלום שניה אמר להם שלום שלישית אמר להם עלתה אמרו לה מי העלך אמרה להם זכר של רחלים נזדמן לי וזקן אחד מנהיגו אמרו לו נביא אתה אמר להם לא נביא אנכי ולא בן נביא אנכי אלא כך אמרתי דבר שאותו צדיק מצטער בו יכשל בו זרעו אמר רבי אחא אף על פי כן מת בנו בצמא שנאמר וסביביו נשערה מאד מלמד שהקדוש ברוך הוא מדקדק עם סביביו אפילו כחוט השערה ר' נחוניא אמר מהכא אל נערץ בסוד קדושים רבה ונורא על כל סביביו וכו'.<small><span style="color: gray;">בבא קמא נ ע"א</span></small>
<b style="color: gray;">מלבי"ם פירוש המילות</b> יבא, ואלהינו יבא בעצמו ואל יחרש עוד כמו שהחריש להם עד הנה, רק אש לפניו תאכל וסביביו יהיה סער גדול המלהיב את האש :
<h3>{ד}</h3>
יִקְרָ֣א אֶל־הַשָּׁמַ֣יִם מֵעָ֑ל וְאֶל־הָ֝אָ֗רֶץ לָדִ֥ין עַמּֽוֹ׃
<b style="color: gray;">רש"י</b> יקרא אל השמים . לפקוד על שר האומות שבמרום : ואל הארץ . לפקוד על מלכי מצרים : לדין עמו . לנקום נקמת עמו כמו כי ידין עמו ודם עבדיו יקום ( דברי' ל''ב ) :
<b style="color: gray;">תורה תמימה</b> אמר ליה אנטונינוס לרבי גוף ונשמה יכולין לפטור עצמן מן הדין כיצד גוף אומר נשמה חטאת שמיום שפירשה ממני הריני מוטל כאבן דומם בקבר ונשמה אומרת גוף חטא שמיום שפירשתי ממנו הריני פורחת באויר כצפור אמר ליה אמשול לך משל למה הדבר דומה למלך בשר ודם שהיה לו פרדס נאה והיה בו בכורות נאות והושיב בו שני שומרים אחד חיגר ואחד סומא אמר לו חיגר לסומא בכורות נאות אני רואה בפרדס בא והרכיבני ונביאם לאכלם רכב חיגר על גבי סומא והביאום ואכלום לימים בא בעל פרדס אמר להן בכורות נאות היכן הן אמר לו חיגר כלום יש לי רגלים להלך בהן אמר לו סומא כלום יש לי עינים לראות מה עשה הרכיב חיגר על גבי סומא ודן אותם כאחד אף הקב"ה מביא נשמה וזורקה בגוף ודן אותם כאחד שנאמר יקרא אל השמים מעל ואל הארץ לדין עמו יקרא אל השמים מעל זו נשמה ואל הארץ לדין עמו זה הגוף:<small><span style="color: gray;">סנהדרין צא ע"ב</span></small>
<b style="color: gray;">מלבי"ם פירוש המילות</b> ויקרא ויזמין אל השמים ואל הארץ לדין עמו, שכולם יצטרפו לעיין בדבר המשפט הלז, והוא יאמר אליהם :
<h3>{ה}</h3>
אִסְפוּ־לִ֥י חֲסִידָ֑י כֹּרְתֵ֖י בְרִיתִ֣י עֲלֵי־זָֽבַח׃
<b style="color: gray;">רש"י</b> אספו לי חסידי . ועוד יקרא לשמי' ולארץ שיאספו לו הגליות כענין שנאמר עורי צפון ובאי תימן ( שה''ש ד' ) : כרתי בריתי עלי זבח . שקבלו את התורה בברית וזבח כענין שנאמר הנה דם הברית אשר כרת ה' וגומר ( שמות כ''ד ) :
<b style="color: gray;">מצודת דוד</b> אספו לי . ויאמר להם הביאו ואספו אלי את חסידי אשר כרתי עמם ברית בדם זבח כמ''ש הנה דם הברית ( שמות כ''ד ) :
<b style="color: gray;">תורה תמימה</b> דור המדבר אין להם חלק לעולם הבא ואין עומדין בדין שנאמר במדבר הזה יתמו ושם ימותו דברי רבי עקיבא ר' אליעזר אומר עליהם הוא אומר אספו לי חסידי כורתי בריתי עלי זבח עדת קרח אינה עתידה לעלות שנאמר ותכס עליהם הארץ בעולם הזה ויאבדו מתוך הקהל לעולם הבא דברי ר"ע ר"א אומר עליהם הוא אומר ה' ממית ומחיה מוריד שאול ויעל:<small><span style="color: gray;">סנהדרין קח ע"ב</span></small>
<b style="color: gray;">מלבי"ם פירוש המילות</b> אספו לי אתם חסידי! אספו לי את הכורתים בריתי עלי זבח החושבים שע''י הזבחים שמביאים הם כורתים עמי ברית בל אעשה להם רעה ועי''כ אאהב אותם :
<h3>{ו}</h3>
וַיַּגִּ֣ידוּ שָׁמַ֣יִם צִדְק֑וֹ כִּֽי־אֱלֹהִ֓ים ׀ שֹׁפֵ֖ט ה֣וּא סֶֽלָה׃
<b style="color: gray;">מצודת דוד</b> ויגידו שמים . אז יגידו מלאכי שמים את צדקו ויאמרו עתה ראינו מה שלא שפט עד הנה הוא על כי הוא שופט לעולם :
<b style="color: gray;">מלבי"ם פירוש המילות</b> ויגידו, ואז יגידו השמים צדקו שהגם שבארץ תועים וחושבים כי ירצה ה' באלפי אילים בשמים ששם אין אכילה ושתיה שם יגידו צדקו בדין זה, כי אלהים שופט הוא, הוא ישפוט משפט החטאים האלה, והשמים יבררו כי צדיק הוא במשפטו, סלה, סיום הקריאה. עתה יחל להוכיח :
<h3>{ז}</h3>
שִׁמְעָ֤ה עַמִּ֨י ׀ וַאֲדַבֵּ֗רָה יִ֭שְׂרָאֵל וְאָעִ֣ידָה בָּ֑ךְ אֱלֹהִ֖ים אֱלֹהֶ֣יךָ אָנֹֽכִי׃
<b style="color: gray;">מצודת דוד</b> ואדברה . את דברי : ישראל . אתה ישראל שמע ואתרה בך : אלהים אלהיך אנכי . ועליך לשמוע דברי :
<b style="color: gray;">מצודת ציון</b> ואעידה . ענין התראה שדרכה להיות בעדים :
<b style="color: gray;">מלבי"ם פירוש המילות</b> שמעה עמי ואדברה אברר לך דבר זה מצד השכל, שמעה ישראל ואעידה בך בהתראה וביעידת עונש, כי אלהים אלהיך אנכי, נגד מ''ש ואדברה אלהים אנכי, וא''א שארצה בזבחים שזה נגד האלהות, ונגד מ''ש ואעידה בך כי אלהיך אנכי, דיינך ושופטך להענישך ע''ז :
<b style="color: gray;">מלבי"ם ביאור המילות</b> אדברה, ואעידה. עי' ירמיה (ו' י'), ומבואר שעמי מציין מדרגה יותר מן ישראל, כמ''ש ישעיה (א' ד'), וע''כ יחס הערת השכל אל שם עמי, ויעוד העונש אל ישראל. אלהיך, בכינוי מציין ההשגחה המיוחדת (עמ''ש התו''ה אחרי סי' ק''ל) :
<h3>{ח}</h3>
לֹ֣א עַל־זְ֭בָחֶיךָ אוֹכִיחֶ֑ךָ וְעוֹלֹתֶ֖יךָ לְנֶגְדִּ֣י תָמִֽיד׃
<b style="color: gray;">רש"י</b> לא על זבחיך אוכיחך . אם אינך מביא לי זבחיך ולא עולתיך נגדי תמיד , איני שם עיני ולבי על כך :
<b style="color: gray;">מצודת דוד</b> לא על זבחיך . לא אוכיח אותך על המנעך להקריב זבחיך ולא אוכיח אותך שיהא תמיד לנגדי עולותיך כי אין חפצי בהם כי טוב אשר לא תדור :
<b style="color: gray;">מלבי"ם פירוש המילות</b> לא, התוכחה לא יהיה על זבחיך על מה שאינך מביא זבחים לפני (כמו שאתה חושב שזה חטא גדול) כי הלא עולותיך לנגדי תמיד, שאתה מתמיד בהבאת העולות, אולם למה לי העולות האלה, הלא.
<h3>{ט}</h3>
לֹא־אֶקַּ֣ח מִבֵּיתְךָ֣ פָ֑ר מִ֝מִּכְלְאֹתֶ֗יךָ עַתּוּדִֽים׃
<b style="color: gray;">רש"י</b> לא אקח מביתך פר . לא שלך הם אלא שלי : ממכלאתיך . הוא דיר הצאן כמו גזר ממכלה צאן ( חבקוק ג' ) פאר''ק בלע''ז :
<b style="color: gray;">מצודת דוד</b> לא אקח . לא צויתי לקחת מביתך פר להקריב לפני : ממכלאותיך . מוסב על לא אקח :
<b style="color: gray;">מצודת ציון</b> ממכלאתיך . מלשון בית הכלא והוא גדרות הצאן : עתודים . הם הזכרים מן העזים :
<b style="color: gray;">מלבי"ם פירוש המילות</b> לא אקח מביתך פר, וכי צריך אני דוקא אל הפר הנמצא בביתך, ואל העתודים הנמצאים במכלאותיך, הלא אם הייתי צריך אל אכילה, הלא יש.
<b style="color: gray;">מלבי"ם ביאור המילות</b> ממכלאתיך. כמו גזר ממכלה צאן, והא' והה' מתחלפים (כמ''ש ישעיה ט''ז ז') :
<h3>{י}</h3>
כִּי־לִ֥י כָל־חַיְתוֹ־יָ֑עַר בְּ֝הֵמ֗וֹת בְּהַרְרֵי־אָֽלֶף׃
<b style="color: gray;">רש"י</b> בהמות בהררי אלף . הוא ( שור ) שהוא רועה אלף הרים ליום וכל יום ויום הם צומחים , י''מ אלף הרים או אלף פרסאו' או שם אלף פרים , וי''מ שהוא כמו שגר אלפיך כלומר הרים מלאים בקר בעבור שהזכיר לא אקח מביתך פר :
<b style="color: gray;">מצודת דוד</b> כל חיתו יער . עם שאינם בידך הלא המה בידי : בהמות בהררי אלף . הבהמות המצויות ברבוי ההרים ולא ידעתם , ורז''ל אמרו שעל שור הבר יאמר כמ''ש : ; נה בהמות אשר עשיתי עמך ( איוב מ' ) והוא ניזון בכל יום במרעה אלף הרים :
<b style="color: gray;">מצודת ציון</b> אלף . מנין מרובה אחז הכתוב :
<b style="color: gray;">תורה תמימה</b> אמר רב יהודה אמר רב כל מה שברא הקב"ה בעולמו זכר ונקבה בראם אף לויתן נחש בריח ולויתן נחש עקלתון זכר ונקבה בראם ואלמלי נזקקין זה לזה מחריבין כל העולם כולו מה עשה הקב"ה סירס את הזכר והרג הנקבה ומלחה לצדיקים לעתיד לבא שנאמר והרג את התנין אשר בים ואף בהמות בהררי אלף זכר ונקבה בראם ואלמלי נזקקין זה לזה מחריבין כל העולם כולו מה עשה הקב"ה סירס הזכר וצינן הנקבה ושמרה לצדיקים לעתיד לבא שנאמר הנה נא כחו במתניו זה זכר ואונו בשרירי בטנו זו נקבה וכו'.<small><span style="color: gray;">בבא בתרא עד ע"ב</span></small>
<b style="color: gray;">מלבי"ם פירוש המילות</b> לי כל חיתו יער, שהם טובים מן הפר ומצויים בהפקר, ואם תחשוב שרוצה אני דוקא בשר בהמה יש לי בהמות בהררי אלף, וגם ידעתי כל עוף הרים, ואף זיז שדי שהוא הבעל חיים היותר קטן בבריאה הוא עמדי והכל תחת השגחתי, וא''כ. (יב-יד) אם, שיעור הכתוב אם ארעב לא אומר לך זבח לאלהים תודה, שגם אם יצויר שארעב לא אצטרך לאמר לך שאתה תזבח לאלהים תודה ושתשלם לעליון נדריך כדי שיהיה לי מה לאכול, (ומ''ש כי לי תבל ומלואה הוא מאמר מוסגר, אחר שלי תבל ומלואה ולא אצטרך לשאול דבר מאחרים, וגם האוכל בשר אבירים, הלא באמת אין אכילה לפני, אך גם לפי דעתך שיצוייר שארעב לא אצטרך אליך, (אחר שהכל שלי) לאמר לך זבח לאלהים תודה), ושבעבור זה שתתן לי לאכול.
<h3>{יא}</h3>
יָ֭דַעְתִּי כָּל־ע֣וֹף הָרִ֑ים וְזִ֥יז שָׂ֝דַ֗י עִמָּדִֽי׃
<b style="color: gray;">רש"י</b> וזיז שדי עמדי . רמש השדה זיז על שהם זזים ממקום למקום אישמובימנ''ט בלע''ז : עמדי . אני יודע את כלם :
<b style="color: gray;">מצודת דוד</b> ידעתי . מה שאינם ידועים לך : וזיז שדי . הבריות הזזים ממקום למקום ע''פ השדה המה עמדי וברשותי :
<b style="color: gray;">מצודת ציון</b> וזיז . ר''ל הזז ממקום למקום וכן וזיז שדי ירענה ( לקמן פ ) : שדי . כמו שדה :
<b style="color: gray;">תורה תמימה</b> ואמר רבה בר בר חנה זימנא חדא הוה אזלינן בספינתא וחזינן ההוא ציפרא דקאים עד קרצוליה במיא ורישיה ברקיע ואמרינן ליכא מיא ובעינן לחות לאקורי נפשין ונפק בת קלא ואמר לן לא תיחותו הכא דנפלת ליה חציצא לבר נגרא הא שב שני ולא קא מטיא אארעא ולאו משום דנפישי מיא אלא משום דרדפי מיא אמר רב אשי ההוא זיז שדי הוא דכתיב וזיז שדי עמדי וכו'.<small><span style="color: gray;">בבא בתרא עג ע"ב</span></small>
<b style="color: gray;">מלבי"ם ביאור המילות</b> וזיז. חיות קטנות הזזים בשדה :
<h3>{יב}</h3>
אִם־אֶ֭רְעַב לֹא־אֹ֣מַר לָ֑ךְ כִּי־לִ֥י תֵ֝בֵ֗ל וּמְלֹאָֽהּ׃
<b style="color: gray;">מצודת דוד</b> לא אומר לך . להאכיל אותי לשבור הרעבון והוא מל' מליצה : ומלואה . הבריות הממלאים את העולם :
<b style="color: gray;">תורה תמימה</b> תניא אמר רבי שמעון בן עזאי בוא וראה מה כתיב בפרשת קרבנות שלא נאמר בהן לא אל ולא אלהים אלא ה' שלא ליתן פתחון פה לבעל דין לחלוק ונאמר בשור הגס אשה ריח ניחוח ובעוף הדק אשה ריח ניחוח ובמנחה אשה ריח ניחוח לומר לך אחד המרבה ואחד הממעיט ובלבד שיכוין את לבו לשמים ושמא תאמר לאכילה הוא צריך ת"ל אם ארעב לא אומר לך כי לי תבל ומלואה ונאמר כי לי כל חיתו יער בהמות בהררי אלף ידעתי כל עוף הרים וזיז שדי עמדי האוכל בשר אבירים ודם עתודים אשתה לא אמרתי אליכם זבחו כדי שתאמר אעשה רצונו ויעשה רצוני לא לרצוני אתם זובחים אלא לרצונכם אתם זובחים שנאמר לרצונכם תזבחהו דבר אחר לרצונכם תזבחהו לרצונכם זבחו לדעתכם זבחו כדבעא מיניה שמואל מרב הונא מנין למתעסק בקדשים שהוא פסול שנאמר ושחט את בן הבקר שתהא שחיטה לשם בן בקר אמר לו זו בידינו הוא לעכב מנין ת"ל לרצונכם תזבחהו לדעתכם זבחו:<small><span style="color: gray;">מנחות קי ע"א</span></small>
<h3>{יג}</h3>
הַֽ֭אוֹכַל בְּשַׂ֣ר אַבִּירִ֑ים וְדַ֖ם עַתּוּדִ֣ים אֶשְׁתֶּֽה׃
<b style="color: gray;">רש"י</b> האוכל בשר אבירים . לא אמרתי לך להביא זבח שאני צריך לאכילה אלא נחת רוח לפני שאמרתי ונעשה רצוני :
<b style="color: gray;">מצודת דוד</b> האוכל . וכי אני אוכל בשר בהמות חזקות ושמנות וכי אשתה דם עתודים ומה לי א''כ בהבאת הקרבנות :
<b style="color: gray;">מצודת ציון</b> אבירים . חזקים :
<h3>{יד}</h3>
זְבַ֣ח לֵאלֹהִ֣ים תּוֹדָ֑ה וְשַׁלֵּ֖ם לְעֶלְי֣וֹן נְדָרֶֽיךָ׃
<b style="color: gray;">רש"י</b> זבח לאלהים תודה . התודה על מעשיך ושוב אלי זהו זבח שאני חפץ בו ואחר כך שלם לעליון נדריך כי אז יתקבלו לרצון :
<b style="color: gray;">מצודת דוד</b> זבח וגו' . הזבח המקובל לאלהים הוא מה שמתודה על פשעיו בעת הבאתו כי אז יעורר לבו לחשוב שבעבור פשעיו היה הוא ראוי למות והביא נפש תחת נפש : ושלם . ואם נדרת מה שלם לה' אבל טוב אשר לא תדור :
<h3>{טו}</h3>
וּ֭קְרָאֵנִי בְּי֣וֹם צָרָ֑ה אֲ֝חַלֶּצְךָ֗ וּֽתְכַבְּדֵֽנִי׃
<b style="color: gray;">רש"י</b> ותכבדני . שזה הוא כבודי שאושיע את הבוטחים בי :
<b style="color: gray;">מצודת דוד</b> וקראני . וכאשר כן תעשה אז כשתקרא אלי בעת צרה אוציאך ממנה ואתה תספר כבודי ברבים על התשועה הבאה לך ממני :
<b style="color: gray;">מצודת ציון</b> אחלצך . אוציאך :
<b style="color: gray;">מלבי"ם פירוש המילות</b> תקראני ביום צרה ואחלצך ממנה ואתה תכבדני ותביא לי זבחים אחרים בעבור זה, כמי שהוא רעב ומבקש שיתנו לו לאכול, ובעבור זה מתחייב לעזור להמאכיל אותו, ולהיות מוכן למלאות רצונו תמיד כדי שישביע תמיד רעבונו. ? :
<h3>{טז}</h3>
וְלָ֤רָשָׁ֨ע ׀ אָ֘מַ֤ר אֱלֹהִ֗ים מַה־לְּ֭ךָ לְסַפֵּ֣ר חֻקָּ֑י וַתִּשָּׂ֖א בְרִיתִ֣י עֲלֵי־פִֽיךָ׃
<b style="color: gray;">רש"י</b> ותשא בריתי . תורתי :
<b style="color: gray;">מצודת דוד</b> ולרשע . אבל לרשע שאינו מתודה על פשעיו בעת הבאת הקרבן ולא שב מהם אליו יאמר אלהים מה לך לספר חוקי ר''ל לעשות מצותי מבלי כוונת הלב כאשר יספר האדם ספורי דברים מבלי כוונה מכוונת : ותשא בריתי . את דברי התורה הנתונה בברית תשא לבד על פיך לדבר בהם מן השפה ולחוץ ובלא לב תדבר :
<b style="color: gray;">תורה תמימה</b> וא"ר יצחק מאי דכתיב ולרשע אמר אלהים מה לך לספר חוקי אמר לו הקב"ה לדואג הרשע מה לך לספר חוקי כשאתה מגיע לפרשת מרצחים ופרשת מספרי לשון הרע מה אתה דורש בהם ותשא בריתי עלי פיך וכו'.<small><span style="color: gray;">סנהדרין קו ע"ב</span></small>
עייליה לבי כנישתא אחריתי עד דעייליה לתליסר בי כנישתא כולהו פסקו ליה כי האי גוונא לבתרא א"ל פסוק לי פסוקך א"ל ולרשע אמר אלהים מה לך לספר חקי וגו' ההוא ינוקא הוה מגמגם בלישניה אשתמע כמה דאמר ליה ולאלישע אמר אלהים וכו'.<small><span style="color: gray;">חגיגה טו ע"ב</span></small>
<b style="color: gray;">מלבי"ם פירוש המילות</b> ולרשע עפ''ז יאמר אלהים אל הרשע החושב שישחד את ה' בקרבנותיו שמרבה להביא, מה לך לספר חקי, הנה ה' צוה חקים שהם מצות שאין להם טעם כמו מצות הקרבנות, ומצות שכליות שטעמם ידוע כמו על הגניבה והניאוף ולשון הרע והוצאת דבה וכדומה, ואתה המרשיע במצות השכליות תספר חקי במה שאתה מביא קרבנות שהם חקים, ובזה תשא בריתי עלי פיך, כאילו בעבור זה כרתי אתך ברית לאהבה אותך, כמ''ש כורתי בריתי עלי זבח :
<h3>{יז}</h3>
וְ֭אַתָּה שָׂנֵ֣אתָ מוּסָ֑ר וַתַּשְׁלֵ֖ךְ דְּבָרַ֣י אַחֲרֶֽיךָ׃
<b style="color: gray;">מצודת דוד</b> ואתה . הלא בלב אתה שונא המוסר והשלכת דברי אחרי גוך כדרך שמשליך האדם דבר אשר לא יחפוץ לראותו :
<b style="color: gray;">מלבי"ם פירוש המילות</b> ואתה, והלא אתה שנאת מוסר שהם מצות שהמוסר והשכל מחייבם, ותשלך דברי שדברתי במצות השכליות שהזהרתי עליהם בעשרת הדברות השלכת אחריך, כי.
<h3>{יח}</h3>
אִם־רָאִ֣יתָ גַ֭נָּב וַתִּ֣רֶץ עִמּ֑וֹ וְעִ֖ם מְנָאֲפִ֣ים חֶלְקֶֽךָ׃
<b style="color: gray;">רש"י</b> ותרץ עמו . נתרצית ללכת עמו :
<b style="color: gray;">מצודת דוד</b> ותרץ עמו . להתחבר אליו : חלקך . בחרת חלקך ללכת עם מנאפים :
<b style="color: gray;">מצודת ציון</b> ותרץ . מלשון רצון וחפץ :
<b style="color: gray;">מלבי"ם פירוש המילות</b> אם ראית גנב ותרץ עמו ועם מנאפים יש לך חלק, ומה תועלת מן החקים אם השלכת אחרי גוך המצות העיקריות גניבה וניאוף, ובכל זה הגם שאתה עושה עבירות חמורות תלבש לבוש הצביעות והחונף, שע''י שתתמיד ללכת אל היכל ה' להביא קרבנות, עי''כ.
<b style="color: gray;">מלבי"ם ביאור המילות</b> ותרץ. ענינו מענין הליכה אף שאינו משרשו, או מענין רצוף שתרצה להיות עמו :
<h3>{יט}</h3>
פִּ֭יךָ שָׁלַ֣חְתָּ בְרָעָ֑ה וּ֝לְשׁוֹנְךָ֗ תַּצְמִ֥יד מִרְמָֽה׃
<b style="color: gray;">רש"י</b> תצמיד מרמה . תרגיל אצלך רמיה לדבר רעה , תצמיד אגוטא''ש בלע''ז , כמו ( במדבר י''ט ) צמיד פתיל ( סא''א ) :
<b style="color: gray;">מצודת דוד</b> ברעה . לדבר הרע בעיני ה' : תצמיד . תחבר עם המרמה כי לא נפרדה המרמה מלשונך :
<b style="color: gray;">מצודת ציון</b> תצמיד . ענין חבור כמו צמיד פתיל ( במדבר יט ) :
<b style="color: gray;">מלבי"ם פירוש המילות</b> פיך שלחת ברעה לדבר לשון הרע על חברך, ולא דברי אמת רק לשונך תצמיד מרמה, שהעבירות שאתה עושה תוציא דבה על חברך, ומפרש.
<b style="color: gray;">מלבי"ם ביאור המילות</b> פיך, ולשונך. מבואר בכ''מ שהלשון פנימי יותר מן הפה ומורה גם על דברי מרמה ותוך, שממציא המצאות תבוניות לרמאות : ותצמיד. כמו צמיד פתיל, תחבר מרמה אל הרעה :
<h3>{כ}</h3>
תֵּ֭שֵׁב בְּאָחִ֣יךָ תְדַבֵּ֑ר בְּבֶֽן־אִ֝מְּךָ֗ תִּתֶּן־דֹּֽפִי׃
<b style="color: gray;">רש"י</b> תשב . במושב לצים : בבן אמך . שאין לך דין וריב עמו שאינו יורש עמך : דופי . דבר גנאי לדחותו לשון יהדפנו :
<b style="color: gray;">מצודת דוד</b> תשב . כאשר תשב בין אנשים תדבר דופי אף באחיך ואפי' בבן אמך שהוא ודאי אחיך :
<b style="color: gray;">מצודת ציון</b> דופי . דברי גנות :
<b style="color: gray;">תורה תמימה</b> ת"ר והנפש אשר תעשה ביד רמה זה מנשה בן חזקיה שהיה יושב ודורש בהגדות של דופי אמר וכי לא היה לו למשה לכתוב אלא ואחות לוטן תמנע ותמנע היתה פלגש לאליפז וילך ראובן בימי קציר חטים וימצא דודאים בשדה יצאה ב"ק ואמרה לו תשב באחיך תדבר בבן אמך תתן דופי אלה עשית והחרשתי דמית היות אהיה כמוך אוכיחך ואערכה לעיניך וכו'.<small><span style="color: gray;">סנהדרין צט ע"ב</span></small>
<b style="color: gray;">מלבי"ם פירוש המילות</b> תשב, אחר שרצת עם גנבים ומנאפים. כשתשב ותנוח, אז באחיך תדבר תוציא דבה על אחיך שהוא גנב ונאף כאילו אתה ירא ה' ויחרה אפך על עוברי עבירה, ולא לבד על אחיך מן האב שיש לך קנאה עליו שהוא חולק עמך בנחלה, כי גם בבן אמך תתן דופי הגם שאינו יורש בנכסי אביך :
<h3>{כא}</h3>
אֵ֤לֶּה עָשִׂ֨יתָ ׀ וְֽהֶחֱרַ֗שְׁתִּי דִּמִּ֗יתָ הֱֽיוֹת־אֶֽהְיֶ֥ה כָמ֑וֹךָ אוֹכִיחֲךָ֖ וְאֶֽעֶרְכָ֣ה לְעֵינֶֽיךָ׃
<b style="color: gray;">רש"י</b> דמית . סבור אתה שאהיה כמוך להתרצו' במעשיך הרעים , ( וי''מ דמית כי אינני יודע הנסתרות ) :
<b style="color: gray;">מצודת דוד</b> והחרשתי . מלהפרע לך על כל אלה ולזה תדמה ותחשוב אשר אני כמוך לאהוב את הרע : אוכיחך . אבל דע אשר אתוכח עמך ואערוך לפניך את מעשיך ועל כלם תקבל גמול בעוה''ב :
<b style="color: gray;">מצודת ציון</b> והחרשתי . ושתקתי : דמית . מל' דמיון ומחשבה : אוכיהך . מלשון ויכוח . ואערכה . ענין סדור :
<b style="color: gray;">מלבי"ם פירוש המילות</b> אלה עשית, ה' אומר אליו למה תוציא דבה של גניבה וניאוף על אחיך שלא עשה הדברים האלה, הלא אתה אלה עשית מה שאתה אומר על אחיך, כי אתה גנבת ונאפת, ואנכי החרשתי ולא גליתי רעתך בקהל הגם שהוא אמת, ואיך תוציא אתה דבה בשקר. דמית, אם תצייר ותדמה בנפשך, היות אהיה כמוך שיהיה אפשריות שאני אהיה כמוך, אם היה אפשר שיהיה טבעי דומה אל טבעך, משלח מדנים כמוך, הלא לא הייתי צריך להוציא עליך דבת שקר כמו שעשית אתה, רק אוכיחך על מעשיך הרעים שעשית באמת, ואערכה לעיניך והייתי עורך המעשים לעיניך, באופן שלא היית יכול להכחיש אותם, רק אני מסתיר מעשים רעים שעשית ואתה מגלה מעשים רעים שלא עשה אחיך :
<h3>{כב}</h3>
בִּֽינוּ־נָ֣א זֹ֭את שֹׁכְחֵ֣י אֱל֑וֹהַּ פֶּן־אֶ֝טְרֹ֗ף וְאֵ֣ין מַצִּֽיל׃
<b style="color: gray;">מצודת דוד</b> בינו נא זאת . את אשר כל מעשי האדם שמורים הם לעוה''ב : פן אטרוף . לענוש בעוה''ב ואז אין דבר להציל עצמו בו כי אפי' התשובה לא תועיל אז :
<b style="color: gray;">מצודת ציון</b> נא . עתה :
<b style="color: gray;">מלבי"ם פירוש המילות</b> בינו נא זאת, הלא אתם שוכחי אלוה, שאם לא שכחתם אלהים הייתם מתיראים מה' היודע מעשיכם ולא הייתם מרמים בצביעות וחנופה ע''י הבאת קרבנות ודברי פלסתר על אחיכם, והייתם מתיראים ממני פן אטרף ואין מציל, בינו נא וזכרו אלהים היודע תעלומות :
<h3>{כג}</h3>
זֹבֵ֥חַ תּוֹדָ֗ה יְֽכַ֫בְּדָ֥נְנִי וְשָׂ֥ם דֶּ֑רֶךְ אַ֝רְאֶ֗נּוּ בְּיֵ֣שַׁע אֱלֹהִֽים׃
<b style="color: gray;">רש"י</b> זובח תודה . המביא לי זבח של תשובה והודאה על עוונותיו הוא יכבדנני : ושם דרך . השב אלי אני מלמד ושם דרך לחוטאים לשוב אלי אני אראנו בישועתי :
<b style="color: gray;">מצודת דוד</b> זובח תודה . הזובח קרבן ומתודה עליו ושב מעון הוא מכבד אותי בזה : ושם דרך . המשים דרכו ר''ל לא יעשה מעשיו בדרך מקרה והזדמנות אבל ישים עיניו ולבו על דרכו להבין הטובה היא אם רעה : בישע אלהים . עם שאמר אראנו וכאלו המקום ידבר אמר בישע אלהים ולא אמר בישעי כי כן דרך המקרא וכן ואל משה אמר עלה אל ה' ( שמות כ''ד ) :
<b style="color: gray;">מצודת ציון</b> ושם . מלשון שימה :
<b style="color: gray;">תורה תמימה</b> ואמר ריב"ל כל השם אורחותיו בעולם הזה זוכה ורואה בישועתו של הקב"ה שנאמר ושם דרך אראנו בישע אלהים אל תקרי ושם אלא ושם דרך:<small><span style="color: gray;">סוטה ה ע"ב</span></small>
רבינא אמר ושם דרך אראנו בישע אלהים אריב"ל כל השם אורחותיו זוכה ורואה בישועתו של הקדוש ברוך הוא שנאמר ושם דרך אל תקרי ושם אלא ושם דרך אראנו בישע אלהים רבי ינאי הוה ליה ההוא תלמידא דכל יומא הוה מקשי ליה בשבתא דריגלא לא הוה מקשי ליה קרי עליה ושם דרך אראנו בישע אלהים וכו'.<small><span style="color: gray;">מועד קטן ה ע"א</span></small>
אריב"ל כל הזובח את יצרו ומתודה עליו מעלה עליו הכתוב כאילו כיבדו להקב"ה בשני עולמים העולם הזה והעולם הבא דכתיב זובח תודה יכבדנני וכו'.<small><span style="color: gray;">סנהדרין מג ע"ב</span></small>
וכיון שבא דוד באתה תפלה שנאמר והביאותים אל הר קדשי ושמחתים בבית תפלתי וכיון שבאת תפלה באת עבודה שנאמר עולותיהם וזבחיהם לרצון על מזבחי וכיון שבאת עבודה באתה תודה שנאמר זובח תודה יכבדנני וכו'.<small><span style="color: gray;">מגילה יח ע"א</span></small>
<b style="color: gray;">מלבי"ם פירוש המילות</b> זובח תודה, מי שירצה לזבוח תודה, אני אומר אליו טוב יותר שיכבדנני וישים דרך אחר, ולא ילך בדרך עם גנבים ונואפים ואז אראנו בישע אלהים, לא ע''י הקרבנות בצירוף הדרכים הרעים :
<h2>תהילים פרק-נא</h2>
<h3>{א}</h3>
לַמְנַצֵּ֗חַ מִזְמ֥וֹר לְדָוִֽד׃
<h3>{ב}</h3>
בְּֽבוֹא־אֵ֭לָיו נָתָ֣ן הַנָּבִ֑יא כַּֽאֲשֶׁר־בָּ֝֗א אֶל־בַּת־שָֽׁבַע׃
<b style="color: gray;">מצודת דוד</b> בבוא . להוכיחו בדבר ה' כאשר בא אל בת שבע :
<h3>{ג}</h3>
חָנֵּ֣נִי אֱלֹהִ֣ים כְּחַסְדֶּ֑ךָ כְּרֹ֥ב רַ֝חֲמֶ֗יךָ מְחֵ֣ה פְשָׁעָֽי׃
<b style="color: gray;">מלבי"ם פירוש המילות</b> חנני, מבאר שראוי שיסלח ה' לעונו מצד ג' דברים, {{{א}}} מצד החסד, והוא פעולת החנינה ומתנת חסד חנם, וזה חנני אלהים כחסדך. {{{ב}}} מצד הרחמים בראותו דכאות לב החוטא וכניעתו, וזה כרוב רחמיך מחה פשעי. {{{ג}}} מצד המשפט והיושר, ועז''א
<h3>{ד}</h3>
(הרבה) [הֶ֭רֶב] כַּבְּסֵ֣נִי מֵעֲוֹנִ֑י וּֽמֵחַטָּאתִ֥י טַהֲרֵֽנִי׃
<b style="color: gray;">מצודת דוד</b> הרב . הרבה ומאוד כבסני :
<b style="color: gray;">מלבי"ם פירוש המילות</b> הרב ושיעור הכתוב הרב כבסני מעוני ומחטאתי טהרני למען תצדק בדברך (ומ''ש כי פשעי אני אדע הוא מאמר מוסגר), העון הוא עיות השכל שכופר במצוה זו או במצוה עליה, והחטא הוא המעשה עצמה, העון הוא כתם הנשאר בנפש, כי הטעות נמצא עדיין בשכל החוטא גם אחר המעשה, ועז''א כבסני מעוני שיכבס את נפשו מן הכתמים שבה, אבל החטא יחוסו עם החוטא אחר המעשה היא רק כטומאה שנגעה בגוף שהחטא טמא אותו, אבל דבר המטמא איננו עוד אצלו, וצריך טהרה על הטומאה שנגעה בו בעבר, ועי''ז סר הכתם מן הנפש אחר שעתה אינו מכחיש עוד את המצוה ויודע שפשע, ונגד מחטאתי טהרני אמר וחטאתי נגדי תמיד ששב עליו בתשובה, ובאר שראוי שיסלח על החטא, ודי בתשובה לבד, שאם היה החטא בין אדם לחברו לא היה מועיל תשובה לבד, אבל אנכי.
<b style="color: gray;">מלבי"ם ביאור המילות</b> (ד-ה) פשע, עון, חטאת, בארתי הבדלם באילת השחר [כלל שס''ג], (וע''ל ל''ב א' ה', ל''ח י''ט, ס''ב ד', פ''ט ל''ג, ק''ג י', ק''ז י''ז) :
<h3>{ה}</h3>
כִּֽי־פְ֭שָׁעַי אֲנִ֣י אֵדָ֑ע וְחַטָּאתִ֖י נֶגְדִּ֣י תָמִֽיד׃
<b style="color: gray;">רש"י</b> וחטאתי נגדי תמיד . מתוך שאני מתחרט ודואג עליו דומה לי כאילו הוא לפני תמיד כל שעה :
<b style="color: gray;">מצודת דוד</b> אני אדע . מכיר אני שפשעתי ותוהה אני עליו : נגדי תמיד . לזכור בו ולדאוג עליו :
<b style="color: gray;">תורה תמימה</b> ת"ר עבירות שהתודה עליהן יוה"כ זה לא יתודה עליהן יום הכפורים אחר ואם שנה בהן צריך להתודות יוה"כ אחר ואם לא שנה בהן וחזר והתודה עליהן עליו הכתוב אומר ככלב שב על קיאו כסיל שונה באולתו רבי אליעזר בן יעקב אומר כ"ש שהוא משובח שנאמר כי פשעי אני אדע וחטאתי נגדי תמיד וכו'<small><span style="color: gray;">יומא פו ע"ב</span></small>
<h3>{ו}</h3>
לְךָ֤ לְבַדְּךָ֨ ׀ חָטָאתִי֮ וְהָרַ֥ע בְּעֵינֶ֗יךָ עָ֫שִׂ֥יתִי לְ֭מַעַן תִּצְדַּ֥ק בְּדָבְרֶ֗ךָ תִּזְכֶּ֥ה בְשָׁפְטֶֽךָ׃
<b style="color: gray;">רש"י</b> לך לבדך חטאתי . לפיכך בידך לסלוח ואף מה שהרעותי לאוריה לא חטאתי אלא לך שהזהרת על הדבר : למען תצדק בדברך . כמו במנהגך , ( סא''א ) כח היה לי להתגבר על יצרי אלא שלא יאמרו העבד נצח את רבו שאמרתי לפניך בחנני ונסני ( לעיל כ''ו ) ובחנתני ולא נמצאתי שלם כדי שתצדק אתה ולא אני , ד''א למען תצדק בדברך אם תמחול לי תצדק בדינך לנכח כל הרשעים שאינם שבים שלא יוכלו לומר כאילו עשינו תשובה לא הועלנו :
<b style="color: gray;">מצודת דוד</b> לך לבדך . ובידך א''כ למחול משא''כ אם היה החטא לאדם : בעיניך . כפל הדבר במ''ש : למען וגו' . מתחלה נעשית למען תהיה צדק בדברך שאמרת שלא אעמוד בנסיון כזה וכמ''ש רז''ל : תזכה וגו' . מוסב על מלת למען כאומר ועתה מחול לי למען תהיה זכאי בשפטך את הרשעים הממאנים לשוב על כי יראו שמחלת לי בתשובה :
<b style="color: gray;">תורה תמימה</b> (אמרו בשעת) פטירתו של אדם לבית עולמו כל מעשיו (נפטרין) לפניו ואומרים לו כך וכך עשית במקום פלוני ביום פלוני והוא אומר (הין) ואומרים לו חתום וחותם שנאמר ביד כל אדם יחתום ולא עוד אלא שמצדיק עליו את הדין ואומר להם יפה דנתוני לקיים מה שנאמר למען תצדק בדברך וכו'.<small><span style="color: gray;">תענית יא ע"א</span></small>
<b style="color: gray;">מלבי"ם פירוש המילות</b> לך לבדך חטאתי, כי לא חטאתי נגד אוריה (לא בהריגתו שהיה מורד במלכות ולא בבת שבע כי מגורשת היתה וכמ''ש בארך (ש''ב י''א) והיה החטא רק לך לבד, וגם בחטא נגד ה' אם נעשה בגלוי אין מועיל תשובה מפני שהיה חילול השם שאינו נמחל, אבל אני רק הרע בעיניך עשיתי, כי היה המעשה בצנעה, למען שב למעלה וא''כ הרב כבסני מעוני למען תצדק בדברך והנהגתך, שאם לא תמחול יאמרו שאינך נוהג בצדק ובמשפט :
<b style="color: gray;">מלבי"ם ביאור המילות</b> תצדק בדברך, תזכה בשפטך. הצדק הוא בפני העולם והזכות הוא בפני עצמו, כמ''ש איוב (כ''ה ד' ובכ''מ), ר''ל תצדק בהנהגה בפני העולם ותזכה גם בפני עצמך בשפטך :
<h3>{ז}</h3>
הֵן־בְּעָו֥וֹן חוֹלָ֑לְתִּי וּ֝בְחֵ֗טְא יֶֽחֱמַ֥תְנִי אִמִּֽי׃
<b style="color: gray;">רש"י</b> הן בעוון חוללתי . ואיך לא אחטא ועיקר יצירתי ע''י תשמיש הוא שכמה עונות באים על ידו , ד''א עיקר יצירתי מזכר ונקבה שכלם מלאים עון , יש מדרשים למקרא זה ואינם מתיישבים לפי ענין המדבר במזמור : יחמתני . ל' חמימות כמו ( בראשי' ל' ) ויחמנה הצאן בבואן לשתות ( סא''א ) :
<b style="color: gray;">מצודת דוד</b> הן בעוון חוללתי . כמ''ש רז''ל ולזה אמר הלא נבראתי בעון לזה מאוד גבר בי היצה''ר להחטיאני בדבר העון אשר הוא מעין העון אשר נבראתי בה : ובחטא יחמתני אמי . כשנתחממה אמי כשנתעברה ממני היה בחטא וכפל הדבר במ''ש :
<b style="color: gray;">מצודת ציון</b> חוללתי . נבראתי כמו ואל שרה תחוללכם ( ישעיה נ''א ) : יחמתני . מלשון חמימה :
<b style="color: gray;">תורה תמימה</b> ואמר רבי יצחק אמר רבי אמי אין אשה מתעברת אלא סמוך לוסתה שנאמר הן בעון חוללתי וכו'.<small><span style="color: gray;">נדה לא ע"ב</span></small>
<b style="color: gray;">מלבי"ם פירוש המילות</b> הן, מבאר איך מחויב הוא מצד המשפט להעביר עונו, כי האדם בטבעו מוכן בין אל העון שהוא עוות השכל, כי מצד ששכלו כלוא בחומר קל הוא שיטעה בדברים העיונים, ועז''א הן בעון חוללתי היינו שטבע יצירתי מחייב את העון שהוא עוות השכל, וכן הוא מוכן אל החטא שהוא מצד התאוה, כי בחטא יחמתני אמי, בעת החימום שנולד על ידי תאות המשגל נשאר בו טבע התאוה, שעל ידי זה עלול אל החטא שהוא מצד התאוה :
<h3>{ח}</h3>
הֵן־אֱ֭מֶת חָפַ֣צְתָּ בַטֻּח֑וֹת וּ֝בְסָתֻ֗ם חָכְמָ֥ה תוֹדִיעֵֽנִי׃
<b style="color: gray;">רש"י</b> הן אמת חפצת בטחות . והריני מודה על האמת כי חטאתי : בטוחות . אלו כליות שהן חלקות , ומנחם חברו עם כמטחוי קשת ( בראשית כ''א ) , וכן מי שת בטוחות חכמה ( איוב ל''ח ) פתרונו לשון משך כי כאשר יש לקשת משך כן יש משך לדעת ( סא''א ) . ובסתום חכמה תודיעני . ובלב שהוא סתום הודעתני חכמה להתודו' :
<b style="color: gray;">מצודת דוד</b> הן אמת וכו' . הלא חפץ אתה להיות נשרש האמת אף במחשבות הכליות וא''כ לא יפה עשה אבי במחשבתו עם כי לא חטא בפועל : ובסתום . בהכליות הסתומים הודעתני חכמה ר''ל כמוני כמות כל האדם תלויה החכמה בהכליות ולזה רע מאוד מחשבה רעה כי היא נעשה בכליות מקום נביעת החכמה ולפי גודל החטא הגדיל בי היצה''ר :
<b style="color: gray;">מצודת ציון</b> בטוחות . בכליות הטוחות ומכוסות בחלב וכן מי שח בטוחות חכמה ( איוב לח ) :
<b style="color: gray;">מלבי"ם פירוש המילות</b> הן אמת, שהגם שה' נטע באדם כחות שעל ידם ינצל בין מן העון בין מן החטא, כי נגד עוות השכל נטע בו כח התבונה שבו יגיע אל האמת בדברים העיונים, ונגד תגבורת התאוה נטע בנפש כחות נושאי החכמה, שכבר בארנו בספר משלי שהחכמה היא ההנהגה בדברים שיפול עליהם טוב ורע, ונגדו הוא החטא, והבינה הוא בדברים שיפול עליהם שם אמת ושקר ונגדו הוא העון, וכל נפש היא מוכנת לקבל ציורי החכמה שעי''ז ינצל מחטא, ע''ז משיב שכח הבינה שבו ישיג האמת בדברים העיונים הוא נצפן מאד וטוח עליו טיח החומר עד שלא בקל יתגלה אל האדם ויתראה אליו, וז''ש הן אמת אשר חפצת שנשיג את האמת בעיון, הוא טח בטוחות החומר, ומכוסה סביב בטיט עב מאד, וכן החכמה שזה לא יושג אל האדם מעצמו רק ע''י הודעה מה' (כמ''ש בס' הנ''ל), ועז''א חכמה תודיעני, החכמה הזאת היא בסתום, סתומה בעומק הנפש, ולא בקל ידלה האדם מימיה העמוקים וע''כ יכשל בקל בחטא :
<b style="color: gray;">מלבי"ם ביאור המילות</b> (ח-ט) אמת, חכמה. כבר התבאר בפי' משלי באורך ששם חכמה נופל על כל הדברים שיפול עליהם טוב ורע, ובינה נופל על הדברים שיפול עליהם שם אמת ושקר, ושהחכמה היא נתונה מאלהים ומקובלת, והבינה יוציא האדם מדעתו, גם התבאר שם שחטא הוא הנלוזה מחקי החכמה והעון הוא המעוה נגד הבינה :
<h3>{ט}</h3>
תְּחַטְּאֵ֣נִי בְאֵז֣וֹב וְאֶטְהָ֑ר תְּ֝כַבְּסֵ֗נִי וּמִשֶּׁ֥לֶג אַלְבִּֽין׃
<b style="color: gray;">רש"י</b> תחטאני באזוב . כמו שמטהר המצורע וטמא מת :
<b style="color: gray;">מצודת דוד</b> תחטאני . ולזה תסיר חטאי כמו שמסירין הטומאה עם הזאת האזוב ואהיה טהור מטומאת החטא : תכבסני . ר''ל מחול לי לבל ישאר רושם עון ואהיה לבן יותר מן השלג מבלי רושם עון כלל :
<b style="color: gray;">מצודת ציון</b> תחטאני . תסיר חטאי וכן ובכל תבואתי תשרש ( שם לא ) ור''ל תסיר השורש . באזוב . שם עשב מה :
<b style="color: gray;">תורה תמימה</b> אמר רב יהודה אמר רב ששה חדשים נצטרע דוד ונסתלקה הימנו שכינה ופירשו ממנו סנהדרין נצטרע דכתיב תחטאני באזוב ואטהר תכבסני ומשלג אלבין נסתלקה הימנו שכינה דכתיב השיבה לי ששון ישעך ורוח נדיבה תסמכני ופרשו ממנו סנהדרין דכתיב ישובו לי יראיך וגו' ששה חדשים מנלן דכתיב והימים אשר מלך דוד על ישראל ארבעים שנה בחברון מלך שבע שנים ובירושלים מלך שלשים ושלש שנים וכתיב בחברון מלך על יהודה שבע שנים וששה חדשים וגו' והני ששה חדשים לא קחשיב ש"מ נצטרע אמר לפניו רבש"ע מחול לי על אותו עון מחול לך עשה עמי אות לטובה ויראו שונאי ויבושו כי אתה ה' עזרתני ונחמתני א"ל בחייך איני מודיע אבל אני מודיע בחיי שלמה בנך בשעה שבנה שלמה את בית המקדש ביקש להכניס ארון לבית קדשי הקדשים דבקו שערים זה בזה אמר עשרים וארבעה רננות ולא נענה אמר שאו שערים ראשיכם והנשאו פתחי עולם ויבא מלך הכבוד מי זה מלך הכבוד ה' עזוז וגבור ה' גבור מלחמה ונאמר שאו שערים ראשיכם ושאו פתחי עולם ויבא מלך הכבוד וגו' ולא נענה כיון שאמר ה' אלהים אל תשב פני משיחך זכרה לחסדי דויד עבדך מיד נענה באותה שעה נהפכו פני שונאי דוד כשולי קדירה וידעו כל ישראל שמחל לו הקב"ה על אותו העון וכו'.<small><span style="color: gray;">סנהדרין קז ע"א</span></small>
ורבי יוחנן אמר סמוך לטבילה שנאמר ובחטא יחמתני אמי מאי משמע דהאי חטא לישנא דדכויי הוא דכתיב וחטא את הבית ומתרגמינן וידכי ית ביתא ואי בעית אימא מהכא תחטאני באזוב ואטהר וכו'.<small><span style="color: gray;">נדה לא ע"ב</span></small>
אמר רב כהנא מנין לשחיטה שהיא מן הצואר שנאמר ושחט את בן הבקר ממקום ששח חטהו ממאי דהאי חטהו לישנא דדכויי הוא דכתיב וחטא את הבית ואיבעית אימא מהכא תחטאני באזוב ואטהר ואימא מזנבו שח מכלל שזקוף בעינן והא שח ועומד הוא ואימא מאזנו בעינן דם הנפש וליכא וכו'.<small><span style="color: gray;">חולין כז ע"א</span></small>
<b style="color: gray;">מלבי"ם פירוש המילות</b> תחטאני, אומר עוד טעם שראוי שימחל עונו וחטאתו מצד שכבר סבל יסורים כנגדו וכופר בנגעים עונו ונטהר ע''י אזוב כדין המצורע, ומצייר שבזה ראוי שימצא בין הטהרה מן החטא ובין הכיבוס מן העון (כנ''ל פסוק ד') ומצייר שהאזוב שבו יטהר המצורע יועיל אל הסרת החטא, כמ''ש תחטאני באזוב ואטהר, שטהרה הוא מן החטא, כמ''ש מחטאתי טהרני, כי האזוב יצייר הכנעת החומר והשפלתו בל יוסיף עוד להתאות ולהתגאות, והנגע עצמו הוא ציור העון, שהעון שהוא עוות המחשבה שהיא הנגע הפנימית והכתם הדבוק בנפש בוקע דרך עור הבשר, כמ''ש והצרוע אשר בו הנגע, והנה כתם הנגע היא בהרת שדינה שהיא עזה כשלג כמבואר בנגעים, ואם אחר ההסגר כולו הפך לבן טהור הוא, שאז אינו כתם רק מראה הבשר בכללו, ומצייר כאילו פשתה הנגע על כולו, וזה היה הכיבוס מן הכתם, כי משלג אלבין שנעשיתי כולי לבן כשלג, ר''ל שהיסורים והגדלת הנגע על כל בשרו זה היה הכיבוס מעונו וטהרת נגעו :
<h3>{י}</h3>
תַּ֭שְׁמִיעֵנִי שָׂשׂ֣וֹן וְשִׂמְחָ֑ה תָּ֝גֵ֗לְנָה עֲצָמ֥וֹת דִּכִּֽיתָ׃
<b style="color: gray;">רש"י</b> תשמיעני ששון ושמחה . סליחת החטא : עצמות דכית . כשכעסת עלי :
<b style="color: gray;">מצודת דוד</b> תשמיעני ששון ושמחה . השמיעני סלחתי ויהיה לי שמחה וששון ואז תגלנה העצמות אשר דכית בדבר הנבואה הקשה הבאה אלי :
<b style="color: gray;">מצודת ציון</b> דכית . ענין כתיתה :
<b style="color: gray;">מלבי"ם פירוש המילות</b> תשמיעני, מצייר כאילו ע''י נגעו הורס בנין גופו ועתה יבנה כולו מחדש, ונגד תחטאני באזוב ואטהר אמר תשמיעני ששון ושמחה, כי בצרעתו ישב חוץ למחנה בגדיו פרומים וזה הפך הששון, שמורה על הסימנים החיצונים שיעשו להוראת השמחה, וכן טמא טמא יקרא שהוא הפך השמחה בלב, ועתה יהיה לו ששון בגלוי ושמחה בלב, ונגד תכבסני שהוא הסרת המכאוב והנגע, אמר תגלנה עצמות דכית, שיגילו העצמות המדוכאים בנגע ומכאוב ועתה ימצא גילה פתאומית ע''י הרפואה :
<b style="color: gray;">מלבי"ם ביאור המילות</b> ששון ושמחה תגלנה. שמחה וגיל שניהם הם בלב, והששון הוא הוראת החיצונים שיעשו להוראת השמחה, וההבדל בין שמחה וגיל שהגיל הוא תמיד על דבר חדש כמו מציאה בשורה טובה ודומיהם (ויתבאר בספר זה י''ד ז', ט''ז ט', כ''א ב', ל''א ח', ל''ב י''א, ל''ה ט', מ' י''ז, מ''ג ד', מ''ח י''ב, ס''ח ד' י''ד, צ''ו י''א, צ''ז א' ח', קי''ח כ''ד, קמ''ט ב') :
<h3>{יא}</h3>
הַסְתֵּ֣ר פָּ֭נֶיךָ מֵחֲטָאָ֑י וְֽכָל־עֲוֹ֖נֹתַ֣י מְחֵֽה׃
<b style="color: gray;">מצודת דוד</b> הסתר פניך . לבל יעמדו מול פניך לקטרג בי :
<b style="color: gray;">מלבי"ם פירוש המילות</b> הסתר, עתה יסדר איך יבנהו ה' בנין חדש, {{{א}}} שיסירו חטאיו ועונותיו הקודמים, והנה החטאים שהם במעשה אין להם מציאות בנפש רק חוץ לנפש, כי החטאים עומדים בפ''ע מופרדים מן העושאם, כמו שכל מעשה אחר העשותה אין לה עוד קישור עם העושה רק מה שהוא היה סבתה, וצריך שה' יסתיר פניו מהם מן המעשים שעומדים נכח ה', והעונות שהם במחשבה אין להם מציאות בפ''ע רק שנפש האדם דומה להם כנייר שהם כתובים עליו וחרותים על לוחותיה, בקש כל עונותי מחה, שימחה אותם ה' מן לוח נפשו, ולא ימצאו שם :
<h3>{יב}</h3>
לֵ֣ב טָ֭הוֹר בְּרָא־לִ֣י אֱלֹהִ֑ים וְר֥וּחַ נָ֝כ֗וֹן חַדֵּ֥שׁ בְּקִרְבִּֽי׃
<b style="color: gray;">רש"י</b> לב טהור ברא לי אלהים . שלא אכשל עוד :
<b style="color: gray;">מצודת דוד</b> לב טהור . לבל אחטא עוד : ורוח נכון . רוח ישר וכפל הדבר במ''ש :
<b style="color: gray;">תורה תמימה</b> דרש ר' עוירא ואיתימא ר' יהושע בן לוי שבעה שמות יש לו ליצה"ר הקב"ה קראו רע שנאמר כי יצר לב האדם רע מנעוריו משה קראו ערל שנאמר ומלתם את ערלת לבבכם דוד קראו טמא שנאמר לב טהור ברא לי אלהים מכלל דאיכא טמא וכו'.<small><span style="color: gray;">סוכה קב ע"א</span></small>
<b style="color: gray;">מלבי"ם פירוש המילות</b> לב טהור, החטא בא ע''י התאוה שהיא מצד החומר, והעון בא ע''י עוות השכל או הרוח שהוא המעלה ציורים אל הלב ויעלה ציורים רעים נוטים לרוע, והבלתי חוטא י''ל לב טהור, והבלתי מעוה י''ל רוח נכון, רצוני שהלב מציין הכלי החיצוני החומריי שבו ישכון הרוח שהוא הכח הפנימי הנפשיי, וטהרת הלב הוא שהחומר אין לו נטיה ותאוה אל הרע, והרוח הנכון יציין שהרוח הפנימי יעלה רק ציורי אמת וטוב על פני הנפש, והפוכם לב טמא ורוח מעוות, והנה הלב הבלתי טהור יהיה בתולדה, לא כן הרוח הבלתי נכון, רצוני, שהחומר בתולדתו י''ל נטיה אל התאוה, עד שאם ירצה ה' לתקנו שלא יתאוה אל הרע צריך בריאה חדשה, ועז''א לב טהור ברא לי אלהים, שיברא לבו בריאה חדשה שלא יתאוה עוד לרע, אבל הרוח אינו מעות מתולדתו, כי הנפש מצד שרשה והתחלתה מוכנת שתצייר רק אמתיות וטוב עד שעוות הרוח נולד אצל האדם אחר כך, ואין צריך רק שיחדש ה' בקרבו רוח נכון כמו שהיתה הנפש בתחלתה, ועל זה אמר ורוח נכון חדש בקרבי :
<b style="color: gray;">מלבי"ם ביאור המילות</b> לב, רוח. עמ''ש יחזקאל (י''א י''ט, ל''ו כ''ו) :
<h3>{יג}</h3>
אַל־תַּשְׁלִיכֵ֥נִי מִלְּפָנֶ֑יךָ וְר֥וּחַ קָ֝דְשְׁךָ֗ אַל־תִּקַּ֥ח מִמֶּֽנִּי׃
<b style="color: gray;">רש"י</b> ורוח קדשך אל תקח ממני . שלא יהא רוח הקודש מרוחק ממני ( סא''א ) :
<b style="color: gray;">מצודת דוד</b> אל תשליכני . למאס בי ולעזבני אל המקריים : ורוח קדשך . רוה''ק אשר בי מאז :
<b style="color: gray;">מלבי"ם פירוש המילות</b> אל תשליכני, מבקש עוד שאחר שיברא לו ה' לב חדש בל ישוב עוד לכסלה ולא יסור מן הדבקות עם המקום, והדבקות הזה הוא משני צדדים, הא' הוא מה שהאדם הוא אצל ה', והב' הוא מה שה' הוא אצל האדם, מצד שהצדיק הוא אצל ה' וקשור בידיעתו הוא מושגח ונושע מכל פגעי הזמן, כי אינו תחת הטבע רק תחת ההשגחה, ועל צד זה בקש אל תשליכני מלפניך, ומצד שרוח ה' הוא אצל האדם תנהלהו בדרכי השגת האמתיות ותעזרהו אל שלמות נפשו, וע''ז בקש ורוח קדשך אל תקח ממני, ומפרש נגד מ''ש אל תשליכני מלפניך ועי''כ.
<h3>{יד}</h3>
הָשִׁ֣יבָה לִּ֭י שְׂשׂ֣וֹן יִשְׁעֶ֑ךָ וְר֖וּחַ נְדִיבָ֣ה תִסְמְכֵֽנִי׃
<b style="color: gray;">רש"י</b> השיבה לי ששון ישעך . רוח הקודש שנסתלק מעלי : נדיבה . לשון נדיבות קצינות :
<b style="color: gray;">מצודת דוד</b> השיבה . שלח לי ששון ישועה כמאז : תסמכני . סמוך אותי ברצון אהבת המתן כמשפט לאוהבי ה' :
<b style="color: gray;">מצודת ציון</b> נדיבה . מלשון נדיב האוהב לתת מתן :
<b style="color: gray;">תורה תמימה</b> דאמר רב יהודה אמר רב ששה חדשים נצטרע דוד ופרשו הימנו סנהדרין ונסתלקה הימנו שכינה דכתיב ישובו לי יראיך ויודעי עדותיך וכתיב השיבה לי ששון ישעך וכו'.<small><span style="color: gray;">יומא כב ע"ב</span></small>
<b style="color: gray;">מלבי"ם פירוש המילות</b> השיבה לי ששון ישעך, שעי''ז אהיה מושגח מאתך ונושע מכל פגעי הזמן, ונגד מ''ש ורוח קדשך אל תקח ממני, מפרש ורוח נדיבה תסמכני, שעי''ז תסמכני הרוח נדיבה בדרכי השלמות :
<h3>{טו}</h3>
אֲלַמְּדָ֣ה פֹשְׁעִ֣ים דְּרָכֶ֑יךָ וְ֝חַטָּאִ֗ים אֵלֶ֥יךָ יָשֽׁוּבוּ׃
<b style="color: gray;">רש"י</b> אלמדה פושעים דרכיך . וממני ילמדו וישובו אם יראו שתסלח לי :
<b style="color: gray;">מצודת דוד</b> אלמדה . אז אוכל ללמד את דרכיך את הפושעים ולהזהירם על התשובה ולומר להם ראו מה עלתה בי ע''י התשובה : אליך ישובו . ע''י דברי אלה ידעתי כי ישובו :
<b style="color: gray;">מלבי"ם פירוש המילות</b> אלמדה פושעים, עי''כ אלמדם לשוב בתשובה, והנה הפושעים שהוא החוטאים מחמת מרד לא מצד התאוה, שהם יחשבו לרוב שדרכי ה' והנהגתו לא טובים וימרדו בו, אלמדה אותם את דרכיך, שהם מלאים טוב וחסד, ועי''כ ישובו בתשובה, והחטאים שהם מצד התאוה, להם א''צ לימוד, כי סבת החטא אינו מחמת חסרון ידיעה, רק שע''י שיראו שאני גובר על תאותי ושבתי בתשובה הגם שטבעי היה נוטה אל התאוה, כן גם הם יכניעו תאותם וישובו אליך, וזה מקביל נגד מ''ש אל תשליכני מלפניך, ובזה אלמדה פושעים דרכיך, שיראו שאתה מרחם ושופט צדק, ונגד מ''ש ורוח קדשך אל תקח ממני, ובזה חטאים אליך ישובו, בעזרת רוח נדיבה שהוא רוח הקודש אשר יסמכם נגד התאוה ויצר מעללי לב :
<h3>{טז}</h3>
הַצִּ֘ילֵ֤נִי מִדָּמִ֨ים ׀ אֱ‍ֽלֹהִ֗ים אֱלֹהֵ֥י תְּשׁוּעָתִ֑י תְּרַנֵּ֥ן לְ֝שׁוֹנִ֗י צִדְקָתֶֽךָ׃
<b style="color: gray;">רש"י</b> הצילני מדמים . שלא אמות בחרב על עונשו של אוריה שהרגתי :
<b style="color: gray;">מצודת דוד</b> מדמים . שלא יושפך דמי בגמול עון הזה ואז תרנן לשוני הצדקה שעשית עמדי :
<b style="color: gray;">מלבי"ם פירוש המילות</b> הצילני, אולם בקש נגד מ''ש לו הנביא ואת הכבשה ישלם ארבעתים שיצילהו ה' מדמים ובזה תרנן לשוני צדקתך, והנה הלשון מציין הדבור הפנימי, והפה והשפה מציינים הדבור החיצוני, והצדקה תציין צדקת ה' בעצמו, והתהלה תציין מה שיהללוהו בקהל עם ויפרסמו מעשיו שעי''כ יהולל שהוא עושה צדקה, ואמר שבזה שתצילני מדמים אכיר את צדקתך בבינתי, שאינך מתנהג כפי מדת המשפט (שלפיהו ראוי שאת הכבשה ישלם ארבעתים) רק כפי הצדקה העליונה הנבדלת מדרכי המשפט הנימוסיי, (שזה ההבדל בין צדקה ומשפט) ועל זה אמר שלשוני היינו דבורי הפנימי רוח בינתי תרנן צדקתך, ואח''כ.
<h3>{יז}</h3>
אֲ֭דֹנָי שְׂפָתַ֣י תִּפְתָּ֑ח וּ֝פִ֗י יַגִּ֥יד תְּהִלָּתֶֽךָ׃
<b style="color: gray;">רש"י</b> אדני שפתי תפתח . מחול לי ויהי לי פתחון פה להגיד תהלתך :
<b style="color: gray;">מצודת דוד</b> תפתח . במה שתמחול לי תפתח פי להגיד תהלתך לרבים ולהעיר לבם על התשובה :
<b style="color: gray;">תורה תמימה</b> מתיב מר בריה דרבינא בערב מברך שתים לפניה ושתים לאחריה ואי אמרת בעי לסמוך הא לא קא סמך גאולה לתפלה דהא בעי למימר השכיבנו אמרי כיון דתקינו רבנן השכיבנו כגאולה אריכתא דמיא דאי לא תימא הכי שחרית היכי מצי סמיך והא אמר רבי יוחנן בתחלה אומר ה' שפתי תפתח ולבסוף הוא אומר יהיו לרצון אמרי פי אלא התם כיון דתקינו רבנן למימר ה' שפתי תפתח כתפלה אריכתא דמיא הכא נמי כיון דתקינו רבנן למימר השכיבנו כגאולה אריכתא דמיא:<small><span style="color: gray;">ברכות ד ע"ב</span></small>
<b style="color: gray;">מלבי"ם פירוש המילות</b> ה' שפתי תפתח, היא השפה החיצוני שבה יודיע דבריו לאחרים, ופי יגיד תהלתך גם לאחרים, והוא.
<b style="color: gray;">מלבי"ם ביאור המילות</b> שפתי, ופי. השפה חיצונית נגד הפה כמ''ש בכ''מ :
<h3>{יח}</h3>
כִּ֤י ׀ לֹא־תַחְפֹּ֣ץ זֶ֣בַח וְאֶתֵּ֑נָה ע֝וֹלָ֗ה לֹ֣א תִרְצֶֽה׃
<b style="color: gray;">רש"י</b> כי לא תחפוץ זבח . שאין זבח חטאת בא על המזיד : ואתנה . שאם תחפוץ אתננו לך :
<b style="color: gray;">מצודת דוד</b> כי לא תחפוץ . אין עיקר חפצך בזבח ומתן :
<b style="color: gray;">מצודת ציון</b> ואתנה . מלשון אתנן ומתן :
<b style="color: gray;">מלבי"ם פירוש המילות</b> כי לא תחפוץ זבח, שאיך אתן בכורי פשעי ופרי בטני חטאת נפשי, אחר שלא תחפוץ גם זבח של בהמה, וכ''ש זבחי אדם, וכבר התבאר אצלי שיש הבדל בין חפץ ובין רצון, החפץ הוא ענין נפשי, שתאותו ונטיית נפש חפץ בדבר מצד הערב או המועיל, והרצון הוא ענין מחשביי, שהדבר נרצה אצלו מצד הטוב, והנה הזבח של שלמים שלא בא על חטא הם נרצים לפניו, הגם שאינו חפץ בהם, כי א''צ לו בעבור עצמם כי לא יאכל בשר וע''כ אינו חפץ בהם, ומ''מ הם נרצים לו, שע''י יכיר האדם את בוראו, והם עושים שלום בין ישראל לאביהם שבשמים כמ''ש חז''ל, וע''כ אמר כי לא תחפוץ זבח, אמנם העולה שהיא באה לכפר על עשה ול''ת הניתק לעשה, לא לבד שאינו חפץ גם לא ירצה אותה כי היה רוצה יותר שלא יחטא ולא יצטרך לכפרה, שמ''ש ונרצה לו לכפר עליו הוא ריצוי ופיוס אחר שכבר חטא אבל היה רוצה יותר שלא יחטא ולא יביא עולה :
<b style="color: gray;">מלבי"ם ביאור המילות</b> לא תחפוץ, לא תרצה. ההבדל בין חפץ ובין רצון בארתי בס' התו''ה (ויקרא סי' ל''א), שהרצון היא תכונה מחשביית, והחפץ הוא תכונה נפשיית שנפשו נוטה אל הדבר הגם שלפי עצת שכלו לא ירצה בו, כמו החפץ אל הרע, והתבאר עוד (ש''א ט''ו, לקמן קמ''ז י') :
<h3>{יט}</h3>
זִֽבְחֵ֣י אֱלֹהִים֮ ר֪וּחַ נִשְׁבָּ֫רָ֥ה לֵב־נִשְׁבָּ֥ר וְנִדְכֶּ֑ה אֱ֝לֹהִ֗ים לֹ֣א תִבְזֶֽה׃
<b style="color: gray;">מצודת דוד</b> זבחי . רוח נשברה הוא הזבח המרוצה ולא תבזה אם כן לבי הנשבר והנדכה :
<b style="color: gray;">תורה תמימה</b> א"ר יהושע בן לוי בא וראה כמה גדולים נמוכי הרוח לפני הקב"ה שבשעה שבית המקדש קיים אדם מקריב עולה שכר עולה בידו מנחה שכר מנחה בידו אבל מי שדעתו שפלה מעלה עליו הכתוב כאילו הקריב כל הקרבנות כולם שנאמר זבחי אלהים רוח נשברה ולא עוד אלא שאין תפלתו נמאסת שנאמר לב נשבר ונדכה אלהים לא תבזה וכו'.<small><span style="color: gray;">סוטה ה ע"ב</span></small>
ואריב"ל בזמן שבית המקדש קיים אדם מקריב עולה שכר עולה בידו מנחה שכר מנחה בידו אבל מי שדעתו שפלה מעלה עליו הכתוב כאילו הקריב כל הקרבנות כולן שנאמר זבחי אלהים רוח נשברה ולא עוד אלא שאין תפלתו נמאסת שנאמר לב נשבר ונדכה אלהים לא תבזה:<small><span style="color: gray;">סנהדרין מג ע"ב</span></small>
<b style="color: gray;">מלבי"ם פירוש המילות</b> זבחי, כי עקר הזבח שירצה בו אלהים הוא רוח נשברה, שישבר האדם את רוחו הפנימי, שהרוח הוא המעלה הציורים על הלב, שלא יצייר עוד ציורים רעים רק ציורי החכמה ויראת ה', וזה יקבל ה' כזבח, וגם לב נשבר ונדכה, שהלב הוא הכלי החיצוני שבו שוכן הרוח ומורה על כח המתעורר והיצה''ר וכח הממשלה אשר בנפש לכבשו, אם הלב נשבר ע''י כניעה וצום ועינוי, שעי''כ ישבר הכלי החיצוני בל יתאוה תאוה, כמ''ש ולבי חלל בקרבי, גם זה אלהים לא תבזה, אבל לא ירצה בקרבנות וכ''ש במיתת נפשות :
<h3>{כ}</h3>
הֵיטִ֣יבָה בִ֭רְצוֹנְךָ אֶת־צִיּ֑וֹן תִּ֝בְנֶ֗ה חוֹמ֥וֹת יְרוּשָׁלִָֽם׃
<b style="color: gray;">רש"י</b> היטיבה . לבנות בית מקדשך בתוכה בימי שלמה בני :
<b style="color: gray;">מצודת דוד</b> היטיבה . חוזר גם להתפלל על בני הגולה בבבל ואשור ואמר ראה לבותם הנשברים והיטיבה ברצונך את ציון שתבנה ותכונן :
<b style="color: gray;">מלבי"ם פירוש המילות</b> היטיבה, אמנם הגם שעתה אינו חפץ בקרבנות, בעת שתיטיב את ציון ע''י רצונך, ציון מציין מקום המקדש והשכינה ואותה ייטיב ע''י רצונו ע''י שרצונו ישכון שם, לא ע''י חומה בריח ודלתים, וירושלם מציין העיר עצמה, מקום מושב ההמון, לה תטיב ע''י שתבנה חומותיה החיצונים :
<b style="color: gray;">מלבי"ם ביאור המילות</b> ציון, ירושלים. עי' הבדלם ישעיה (מ''א כ''ז) :
<h3>{כא}</h3>
אָ֤ז תַּחְפֹּ֣ץ זִבְחֵי־צֶ֭דֶק עוֹלָ֣ה וְכָלִ֑יל אָ֤ז יַעֲל֖וּ עַל־מִזְבַּחֲךָ֣ פָרִֽים׃
<b style="color: gray;">מצודת דוד</b> אז תחפוץ וגו' . כי אז תמלא הארץ דעה ולא יחטאו ולא יצטרכו עוד להביא חטאות ואשמות ולבד זבחי צדק יזבחו והם שלמים ועולות הבאים בנדבה ומבלי חטא : אז יעלו וגו' . כפל הדבר במילות שונות :
<b style="color: gray;">מצודת ציון</b> וכליל . היא מנחת כהן שנאמר בה כליל תהיה ( ויקרא ו ) לפי שכולו נשרף :
<b style="color: gray;">מלבי"ם פירוש המילות</b> אז תחפץ זבחי צדק, שאז לא לבד שתרצה כי גם תחפוץ זבחים, מצד שהם יהיו זבחי צדק, שהשלמים שיביאו לא יורו על הצלחות עוה''ז רק על הצדק, שיבואו להודות לך על שתלמד להם דרכי הצדק ועל שיתמיד הצדק ביניהם, וזה דבר שיחפוץ בו ה' מצד עצמו, וגם שלא לבד שתחפוץ בזבחים, כי תחפוץ גם עולה וכליל, שגם הם יורו על הצדק לא על החטא, ובכ''ז גם אז לא תחפוץ שאתן בכורי ופרי בטני מנחה לה', כי רק פרים יעלו אז על מזבחך, אבל עתה לא תחפוץ זבח, (וידוע שחטאת ואשמות של יחיד אינם קרבים בבמת צבור) :
<h2>תהילים פרק-נב</h2>
<h3>{א}</h3>
לַמְנַצֵּ֗חַ מַשְׂכִּ֥יל לְדָוִֽד׃
<b style="color: gray;">מצודת דוד</b> משכיל . בו ישכל את העם להזהיר מלשון הרע :
<h3>{ב}</h3>
בְּב֤וֹא ׀ דּוֹאֵ֣ג הָאֲדֹמִי֮ וַיַּגֵּ֪ד לְשָׁ֫א֥וּל וַיֹּ֥אמֶר ל֑וֹ בָּ֥א דָ֝וִ֗ד אֶל־בֵּ֥ית אֲחִימֶֽלֶךְ׃
<b style="color: gray;">מצודת ציון</b> האדומי . מתגורר היה באדום :
<b style="color: gray;">מלבי"ם פירוש המילות</b> בא דוד אל בית אחימלך, כבר בארתי (בפי' שמואל א' כ''ב) שבזה היה תלוי עיקר המלשינות כי באמת בא דוד אל בית ה' לא אל בית אחימלך, ודואג שמע שדוד אמר שהולך בשליחות המלך, ושהוא רעב שאחזו בולמוס, וששאל לו באורים דבר סתמי ולא הודיע להכהן עקר שאלתו, באמרו שהמלך צוהו להעלים הדבר, ולא בקש חרב גלית כלל רק חרב סתם, ורק מפני שלא היה בידו חרב אחרת לקח חרב גלית, מכ''ז מבואר שהכהן עשה זאת בתום לבבו ובנקיון כפו, ורק דואג שינה הדברים, ואמר בא דוד אל בית אחימלך, שמשמע שבא לביתו, וע''ז לא אמר אל בית אחימלך הכהן, כי אמר שלא בא אליו מצד כהונתו רק מצד שהוא עמו בקושרים, ועל יסוד זה הוציא כל דבתו, שנדמה לשאול שבהיותו בביתו שלא בפני דואג גלה לו סתרו כי בורח הוא, גם שינה סדר הדברים ממה שהיה (כמו שבארתי שם ששינה בששה דברים את אמתת הענין) ועי''כ נתפסו הכהנים להריגה עי''ש :
<h3>{ג}</h3>
מַה־תִּתְהַלֵּ֣ל בְּ֭רָעָה הַגִּבּ֑וֹר חֶ֥סֶד אֵ֝֗ל כָּל־הַיּֽוֹם׃
<b style="color: gray;">רש"י</b> מה תתהלל . ותתפאר ברעה שאתה עושה אתה הגבור בתורה : חסד אל כל היום . להציל את הנרדף על ידך , ד''א חסד אל כל היום אילו לא נתן לי אחימלך לחם מדומה אתה שאמות בערב , יש חסד בהקב''ה על ישראל כל היום ואם לא נתן לי יתנו לי אחרים :
<b style="color: gray;">מצודת דוד</b> הגבור . אתה דואג הגבור בתורה מה תשתבח עצמך בהרע שעשית לי בחושבך שמעתה הכל ימנעו מלתת לי צידה ואהיה נלכד ביד שאול : חסד . וכי לא ידעת שחסד אל הוא בכל עת וימצאו לי מרחמים :
<b style="color: gray;">תורה תמימה</b> א"ל מר בריה דרבינא לבריה בכולהו לא תפיש למדרש לבר מבלעם הרשע דכמה דמשכחת ביה דרוש ביה כתיב דואג וכתיב דוייג אמר ר' יוחנן בתחילה יושב הקב"ה ודואג שמא יצא זה לתרבות רעה לאחר שיצא אמר ווי שיצא זה (סימן גבור ורשע וצדיק חיל וסופר) א"ר יצחק מאי דכתיב מה תתהלל ברעה הגבור חסד אל כל היום אמר לו הקב"ה לדואג לא גבור בתורה אתה מה תתהלל ברעה לא חסד אל נטוי עליך כל היום וכו'.<small><span style="color: gray;">סנהדרין קו ע"ב</span></small>
<b style="color: gray;">מלבי"ם פירוש המילות</b> מה אתה הגבור! מה תתהלל ברעה שעשית, מה תתהלל בחסד וחרפת אל כל היום, בחילול השם שעשית להרוג את כהני ה' :
<b style="color: gray;">מלבי"ם ביאור המילות</b> חסד. מלשון פן יחסדך שומע, מענין חרפה, וב' של מלת ברעה נמשך לשנים :
<h3>{ד}</h3>
הַ֭וּוֹת תַּחְשֹׁ֣ב לְשׁוֹנֶ֑ךָ כְּתַ֥עַר מְ֝לֻטָּ֗שׁ עֹשֵׂ֥ה רְמִיָּֽה׃
<b style="color: gray;">רש"י</b> מלוטש . מחודד : עושה רמיה . חותך הבשר עם השער :
<b style="color: gray;">מצודת דוד</b> תחשוב לשונך . לפי שהלשון תגלה מחשבת הלב אמר תחשוב לשונך : עשה רמיה . שחותך הבשר עם השער וכן אתה כי משנאתך האבדת לכהני נוב :
<b style="color: gray;">מצודת ציון</b> הוות . דברי שבר : כתער . סכין שמגלחין בה : מלוטש . מחודד :
<b style="color: gray;">מלבי"ם פירוש המילות</b> הוות תחשב לשונך, הלשון שלך חשבה מחשבות לעשות הוות ושבר, עד שהיא כתער מלוטש שהיא עושה רמיה, שתחת שיחשוב להסיר בו השער והנוול חותך בו את הראש, כן תחת שרצית להסיר מכשלה מבית שאול שפכת דם נקים :
<b style="color: gray;">מלבי"ם ביאור המילות</b> מלטש. מחודד :
<h3>{ה}</h3>
אָהַ֣בְתָּ רָּ֣ע מִטּ֑וֹב שֶׁ֓קֶר ׀ מִדַּבֵּ֖ר צֶ֣דֶק סֶֽלָה׃
<b style="color: gray;">מצודת דוד</b> מטוב . מלעשות טוב : שקר . מוסב על מלת אהבת לומר אהבת לדבר שקר מלדבר צדק שהוא דבר המתקיים לעולם :
<b style="color: gray;">מלבי"ם פירוש המילות</b> אהבת, כי לא נוכל לאמר שטעית באמת וחשבת שאחימלך אשם בדבר, כי למה אהבת את הרע מן הטוב? למה לא ספרת את הטוב? ולמה אהבת את השקר מדבר צדק, למה ספרת שקרים שבא אל ביתו וששם שאל לו באלהים, ולמה לא ספרת את הטוב ששמעת שאחימלך לא ידע דבר, ושדוד אחזו בולמוס, ויתר הענינים שבארתי בפי' שמואל שם, שבזה לא היה מאשים את הכהנים :
<h3>{ו}</h3>
אָהַ֥בְתָּ כָֽל־דִּבְרֵי־בָ֗לַע לְשׁ֣וֹן מִרְמָֽה׃
<b style="color: gray;">מצודת דוד</b> דברי בלע . הם לשון הרע הנאמר בבליעה ובחשאי :
<b style="color: gray;">מלבי"ם פירוש המילות</b> אהבת, לפי דברי חז''ל הגר העמלקי שהגיד לדוד ממיתת שאול ושהוא הרגו, היה דואג האדומי, וכבר בארתי בפירושי (ש''ב א') שבאמת לא הרג דואג את שאול (כמש''ש ש''א למ''ד ששאול נפל בעצמו על חרבו) והוא אמר כן שחשב שעי''כ ימצא חן בעיני דוד, ודוד אמר לו דמך בראשך כי פיך ענה בך לאמר אנכי מותתי את משיח ה', ר''ל הגם שעתה דברת שקר, עכ''פ אתה חרצת מיתה על עצמך ע''י דברי פיך, ורמז לו, שבכ''ז כבר הרג את משיח ה' שהוא אחימלך הכהן הגדול שהיה משוח בשמן המשחה ונהרג ע''י, וז''ש אתה לשון מרמה! אתה אהבת כל דברי בלע, ועי''כ תכשל בלשונך בעצמך :
<b style="color: gray;">מלבי"ם ביאור המילות</b> בלע. מענין השחתה כמו ודרך ארחתיך בלעו, וי''מ מענין הסתר, דברי מרמה ותוך, כמו כבלע את הקדש :
<h3>{ז}</h3>
גַּם־אֵל֮ יִתָּצְךָ֪ לָ֫נֶ֥צַח יַחְתְּךָ֣ וְיִסָּחֲךָ֣ מֵאֹ֑הֶל וְשֵֽׁרֶשְׁךָ֨ מֵאֶ֖רֶץ חַיִּ֣ים סֶֽלָה׃
<b style="color: gray;">רש"י</b> יתצך . ל' נתיצה : יחתך . לשון שבירה : ויסחך . ויעקרך : ושרשך . ישרש אחריך לעקור כל השרשים דיראריצינע''ר בלע''ז :
<b style="color: gray;">מצודת דוד</b> גם אל . כמו שעל ידך נתץ שאול כהני נוב כן גם אותך יתצך האל : מאהל . מביתך : ושרשך מארץ חיים . ועד עולם מבלי חזרה :
<b style="color: gray;">מצודת ציון</b> יתצך . מלשון נתיצה והריסה : לנצח . לעולם : יחתך . מלשון חתת ושבר כמו ואל תחת ( יהושע א' ) : ויסחך . ענין הריסה ועקירה כמו בית גאים יסח ה' ( משלי טו ) :
<b style="color: gray;">תורה תמימה</b> וא"ר יצחק מאי דכתיב חיל בלע ויקיאנו מבטנו יורישנו אל אמר דוד לפני הקב"ה רבש"ע ימות דואג אמר לו חיל בלע ויקיאנו אמר לפניו מבטנו יורישנו אל וא"ר יצחק מאי דכתיב גם אל יתצך לנצח אמר הקב"ה לדוד ניתי דואג לעלמא דאתי אמר לפניו גם אל יתצך לנצח מאי דכתיב יחתך ויסחך מאהל ושרשך מארץ חיים סלה אמר הקב"ה לימרו שמעתא בי מדרשא משמיה אמר לפניו יחתך ויסחך מאהל ליהוי ליה בנין רבנן ושרשך מארץ חיים סלה וכו'.<small><span style="color: gray;">סנהדרין קו ע"ב</span></small>
יתיב רב כהנא קמיה דרב יהודה ויתיב וקאמר הא מתניתין כדתנן א"ל כנה יתיב ההוא מרבנן קמיה דרב כהנא ויתיב וקאמר גם אל יתצך לנצח יחתך ויסחך מאהל ושרשך מארץ חיים סלה א"ל כנה תרתי למה לי מהו דתימא ה"מ מתניתין אבל בקראי אימא לא מכנינן קמ"ל:<small><span style="color: gray;">שבועות לו ע"א</span></small>
<b style="color: gray;">מלבי"ם פירוש המילות</b> גם אל יתצך לנצח, הוא מה שנהרג ונתץ בנין גופו, יחתך ויסחך מאהל, הוא איבוד כבודו, שעד עתה היה בין יושבי אהל ה' שהוא בין הסנהדרין כמ''ש חז''ל, ועתה נתן את רשעים קברו, ושרשך מארץ חיים, הוא אבוד נשמתו ושרשו מארץ החיים העליונה, סלה, סיום הענין :
<b style="color: gray;">מלבי"ם ביאור המילות</b> יחתך. ענין לקיחה, כמו היחתה איש אש בחיקו, והוא מבנין הקל או הכבד. ייסחך, כמו בית גאים יסח ה' :
<h3>{ח}</h3>
וְיִרְא֖וּ צַדִּיקִ֥ים וְיִירָ֗אוּ וְעָלָ֥יו יִשְׂחָֽקוּ׃
<b style="color: gray;">רש"י</b> ועליו ישחקו . וזה השחוק שיאמרו עליו הנה זה הגבר אשר לא שם מבטחו בהקב''ה ראו מה עלתה בו :
<b style="color: gray;">מצודת דוד</b> וייראו . יוסיפו יראת ה' : ועליו . על דואג ילעגו :
<b style="color: gray;">תורה תמימה</b> אמר ר' אמי אין תורתו של דואג אלא משפה ולחוץ ואמר רבי יצחק מאי דכתיב ויראו צדיקים וייראו ועליו ישחקו בתחילה ייראו ולבסוף ישחקו וכו'.<small><span style="color: gray;">סנהדרין קו ע"ב</span></small>
<b style="color: gray;">מלבי"ם פירוש המילות</b> ויראו צדיקים, אחר שהיה בזה עונש השגחיי מדה כנגד מדה, שדואג שהיה השליח של שאול לפגוע בכהני ה' אמר על עצמו עתה שהיה שליח מאתו להרוג את משיח ה' שנית שהוא שאול, ואמר כי אחזני השבץ שהוא חטא הריגת הכהנים לבושי תשבץ כקבלת חז''ל, והוא נהרג ע''י דוד שבסבתו הרג את הכהנים, הנה הצדיקים שיראו זאת ייראו מה', בראותם השגחתו ומשפטו, ועליו ישחקו ויאמרו בשחוק :
<h3>{ט}</h3>
הִנֵּ֤ה הַגֶּ֗בֶר לֹ֤א יָשִׂ֥ים אֱלֹהִ֗ים מָֽע֫וּזּ֥וֹ וַ֭יִּבְטַח בְּרֹ֣ב עָשְׁר֑וֹ יָ֝עֹ֗ז בְּהַוָּתֽוֹ׃
<b style="color: gray;">רש"י</b> יעז בהוותו . מתגבר היה ברשעו :
<b style="color: gray;">מצודת דוד</b> הנה הגבר . יאמרו בלעגם הנה זה הגבר אשר לא שם את אלהים חזקו ובטחונו ראו מה עלתה בו : יעוז בהותו . היה מחזק עצמו במה שדבר הוות על כהני נוב כי בזה מצא חן בעיני שאול :
<b style="color: gray;">מצודת ציון</b> יעוז . תחזק :
<b style="color: gray;">מלבי"ם פירוש המילות</b> הנה הגבר אשר לא ישים אלהים מעוזו, רק יבטח ברוב עשרו, שחשב שעי''כ יעשרנו שאול, ומה היה סופו יעז בהותו, דבר שרצה לעוז על ידו זה היה הותו ושברו, שחשב שימצא עי''כ עוז אצל דוד ומצא הוות ושבר :
<b style="color: gray;">מלבי"ם ביאור המילות</b> בהותו, ענין שבר :
<h3>{י}</h3>
וַאֲנִ֤י ׀ כְּזַ֣יִת רַ֭עֲנָן בְּבֵ֣ית אֱלֹהִ֑ים בָּטַ֥חְתִּי בְחֶֽסֶד־אֱ֝לֹהִ֗ים עוֹלָ֥ם וָעֶֽד׃
<b style="color: gray;">רש"י</b> ואני . הנרדף עתה בידך אהיה כזית רענן בבנים ובבני בנים בבית הקב''ה :
<b style="color: gray;">מצודת דוד</b> ואני . אבל אני אהיה נשרש בבית אלהים כזית רענן כי אני בטחתי בחסד אלהים עולם ועד ואינני כדואג :
<b style="color: gray;">מצודת ציון</b> רענן . לחה ורטובה :
<b style="color: gray;">מלבי"ם פירוש המילות</b> ואני דומה כזית רענן, המושרש במקום אחד, כן אני מושרש בבית אלהים, לא כדואג שישב אז נעצר בבית ה' ושרשו נטוע במקום טומאה, וכמו שהזית הוא רענן תמיד ועלהו לא יבול כן בטחתי בחסד אלהים עולם ועד, כי הטוב שיגיע לאדם מצד מעשיו וזכיותיו אינו בטוח שיתמיד לעולם כי ישתנה בהשתנות מעשיו, אבל הטוב הבא מחסד אלהים שלא עפ''י המשפט כפי המעשים טובים, הוא יהיה לעולם כי חסד ה' לא תשתנה, ודוד קבל מלכותו מצד החסד כמו שיתבאר באורך בסי' פ''ט :
<h3>{יא}</h3>
אוֹדְךָ֣ לְ֭עוֹלָם כִּ֣י עָשִׂ֑יתָ וַאֲקַוֶּ֖ה שִׁמְךָ֥ כִֽי־ט֝֗וֹב נֶ֣גֶד חֲסִידֶֽיךָ׃
<b style="color: gray;">רש"י</b> כי עשית . כשתעשה לי זאת וכלפי הקב''ה אמר מקרא זה :
<b style="color: gray;">מצודת דוד</b> עשית . כאשר שאלתי : ואקוה שמך . אשר תעשה עמדי עוד חסד כי הלא טוב אתה נגד חסידיך ולזה אקוה אשר גם תטיב לי בחסדך :
<b style="color: gray;">מלבי"ם פירוש המילות</b> אודך לעולם כי עשית, ר''ל שאתן תמיד הודאה על העבר, כי נסי ה' מתמידים וע''כ אתן תמיד הודאה חדשה על הטובה שעשה לי, וזה נגד מ''ש ואני כזית רענן בבית אלהים וגם ואקוה שמך כי טוב לעשות חסד בעתיד נגד חסידיך, שהם המוכנים אל החסד, וזה נגד מ''ש בטחתי בחסד אלהים עולם ועד :
<h2>תהילים פרק-נג</h2>
<h3>{א}</h3>
לַמְנַצֵּ֥חַ עַֽל־מָחֲלַ֗ת מַשְׂכִּ֥יל לְדָוִֽד׃
<b style="color: gray;">רש"י</b> על מחלת . שם כלי שיר , ד''א על מחלתן של ישראל כשיחריב הבית וכבר אמר מזמור אחר דוגמת זה ( לעיל יד ) אמר נבל בלבו אין אלהים וגו' , הא' על חרבן בית ראשון וזה על בית שני :
<b style="color: gray;">מצודת דוד</b> משכיל . האמור בהשכל רב :
<b style="color: gray;">מצודת ציון</b> מחלת . שם כלי נגון :
<b style="color: gray;">מלבי"ם פירוש המילות</b> למנצח על מחלת, מזמור זה כבר בא למעלה סי' י''ד בשינוי קצת, ובארתי שם שהראשון הוסד מדוד המלך על שניצול ממלך אדיר וחילו הגדול שבאו עליו, ובימי חזקיהו שנעשה להם נס במפלת סנחריב מצאו שמזמור הזה מכוון לענינם, ותקנוהו לאמרו על מחלת שהוא מין כלי זמר מיוחד, ואמרו שדוד ראה ברוח הקודש את העתיד ושרמז עליו, וע''כ אמר שהוא משכיל לדוד, שדוד השכיל על דבר בשכל טוב שהוא השגת רוה''ק, ונחזיר פה את הענין בקוצר :
<h3>{ב}</h3>
אָ֘מַ֤ר נָבָ֣ל בְּ֭לִבּוֹ אֵ֣ין אֱלֹהִ֑ים הִֽ֝שְׁחִ֗יתוּ וְהִֽתְעִ֥יבוּ עָ֝֗וֶל אֵ֣ין עֹֽשֵׂה־טֽוֹב׃
<b style="color: gray;">רש"י</b> אמר נבל בלבו . זה על טיטוס כשגידר את הפרוכת וחרבו מטפטף דם אמר הרג את עצמו :
<b style="color: gray;">מצודת דוד</b> אמר נבל . המחריב את הבית אמר בלבו אין אלהים הכל לפי המקרה ואמר בל' עבר כדרך הנבואה במקומות רבות : השחיתו . הוא ועמו השחיתו ועשו עול תעוב ואין בהם מי שיעשה טוב :
<b style="color: gray;">מצודת ציון</b> נבל . אדם פחות ונבזה :
<b style="color: gray;">מלבי"ם פירוש המילות</b> אמר נבל בלבו אין אלהים, סנחריב כפר בה' ושלח את שלוחיו לחרף אלהים חיים, וגם כל חילו כולם השחיתו והתעיבו עול, ואין עושה טוב גם טוב נימוסי :
<h3>{ג}</h3>
אֱ‍ֽלֹהִ֗ים מִשָּׁמַיִם֮ הִשְׁקִ֪יף עַֽל־בְּנֵ֫י אָדָ֥ם לִ֭רְאוֹת הֲיֵ֣שׁ מַשְׂכִּ֑יל דֹּ֝רֵ֗שׁ אֶת־אֱלֹהִֽים׃
<b style="color: gray;">מצודת דוד</b> השקיף . לראות מעשה העם ההוא : היש משכיל . למחות בדבר : דורש . לדרוש ולחקור אלהים לדעת אשר השגחתו בכל :
<b style="color: gray;">מצודת ציון</b> השקיף . ענין הבטה בכוונת הלב :
<b style="color: gray;">מלבי"ם פירוש המילות</b> אלהים, והגם שנמצא בינימו איזה שרים שנתנו כבוד לה' כמו שאמרו חז''ל שנצולו נבוכדנצר ועוד איזה שרים, והיה לנ''נ זכות שחס על כבוד ה' בעת ששלח מרודך בלאדן ספרים אל חזקיה והקדים שם חזקיה לשם ה' ורץ אחר השליח והחזיר אותו, שמזה נראה שלא כחש בה', בכל זה אלהים היודע תעלומות לב השקיף משמים על בני אדם לראות אם יש ביניהם אחד שידרוש את האלהים מצד שהוא משכיל, היינו שישכיל בשכל טוב להשכיל את ה' ושידרשהו באמת, וראה כי.
<h3>{ד}</h3>
כֻּלּ֥וֹ סָג֮ יַחְדָּ֪ו נֶ֫אֱלָ֥חוּ אֵ֤ין עֹֽשֵׂה־ט֑וֹב אֵ֝֗ין גַּם־אֶחָֽד׃
<b style="color: gray;">רש"י</b> כלו סג . לשון סיגים : אין גם אחד . מכל חייליו שימחה בידו :
<b style="color: gray;">מצודת דוד</b> כולו סג . כל העם חזרו לאחור ופרשו מדרך הטוב ויחדיו נבאשו ר''ל קלקלו מעשיהם :
<b style="color: gray;">מצודת ציון</b> סג . ענין חזרה לאחור כמו והוסג אחור משפט ( ישעיה נט ) : נאלחו . נבאשו כמו נתעב ונאלח ( איוב טו ) :
<b style="color: gray;">מלבי"ם פירוש המילות</b> כולו סג שהיה באמת כסף סגים מצופה על חרש, כי היה זה רק מן השפה ולחוץ כי יחדיו נאלחו ונתעבו ואין עושה טוב אין גם אחד גם האחד שנראה קצת שנתן כבוד לה' שהוא נבוכדנצר, לא דרש אותו באמת ולא עשה טוב כי היה רשע כחבריו :
<h3>{ה}</h3>
הֲלֹ֥א יָדְעוּ֮ פֹּ֤עֲלֵ֫י אָ֥וֶן אֹכְלֵ֣י עַ֭מִּי אָ֣כְלוּ לֶ֑חֶם אֱ֝לֹהִ֗ים לֹ֣א קָרָֽאוּ׃
<b style="color: gray;">רש"י</b> הלא . יש לידע לאוכלי עמי כמאכל לחם ואלהים לא קראו שסופם שיפחדו שם פחד באחרית הימים :
<b style="color: gray;">מצודת דוד</b> הלא ידעו . ר''ל איך יאמרו אין אלהים הלא יש לדעת לפועלי האון שמה שאוכלים את עמי באין מוחה כאוכל את הלחם שכ''ז הוא בעבור אשר עמי לא קראו לה' :
<b style="color: gray;">מלבי"ם פירוש המילות</b> (ה-ו) הלא ידעו, בארתי שם שבימי דוד נפל פחד על הדור בעבור חטא שמצאו שלא ברכו ברכת השבח על המזון ויתר הנאות העולם, ועשו תשובה ע''ז ותקנו מאה ברכות בכל יום, וא''כ הלא צריך לפועלי און אוכלי עמי לדעת שעם ה' בחטא שאכלו לחם וה' לא קראו שם פחדו פחד, שהם פחדו מה' ומענשו בעבור חטא קטן שהיה בידיהם שלא קראו וברכו את ה' על הלחם שאכלו, ומזה נראה איך היו ישראל צדיקים אז ועבדו את ה', והיה להם להתירא מגוי צדיק (וכמש''ש כי אלהים בדור צדיק), ע''ז אמר עתה באמת לא היה פחד, אחר שפחדו מה' ותקנו מעשיהם לא נתקיים הפחד שפחדו מסנחריב, כי ה' פזר עצמות חנך, שמחנה סנחריב שחנו על ירושלים פזר ה' את עצמותיהם השרופות הבישתה בל יאספו ולא יקברו כי אלהים מאסם :
<h3>{ו}</h3>
שָׁ֤ם ׀ פָּֽחֲדוּ־פַחַד֮ לֹא־הָ֪יָה֫ פָ֥חַד כִּֽי־אֱלֹהִ֗ים פִּ֭זַּר עַצְמ֣וֹת חֹנָ֑ךְ הֱ֝בִשֹׁ֗תָה כִּֽי־אֱלֹהִ֥ים מְאָסָֽם׃
<b style="color: gray;">רש"י</b> לא היה פחד . זה כפחד הראשון שאירע לבלשצר כי בגאולה זו פזר הקב''ה עצמו' חונך החונים עליך ירושלים כענין שנאמר המק בשרו וגו' ( זכריה י''ד ) , וכן פתרו מנחם , ודונש פתר אותו כמו ( משלי כ''ב ) חנוך לנער על פי דרכו וכ' של חונך היא יסוד במלה ככ''ף של חנוך , ( סא''א ) : הבישותה . אתה ה' את כל אויבי כי מאסתם :
<b style="color: gray;">מצודת דוד</b> שם פחדו . כי הלא שם בירושלים עצמה בעת בוא סנחרב וצר עליה הלא פחדו פחד אשר לא היה כפחד הזה מעולם על כי כולם נפלו פגרים מתים : כי אלהים . כאשר אלהים פזר עצמות החונים עליך ירושלים : הבישותה . ומה שאתה טיטוס ביישת את ישראל בהרג ואבדן זה היה בעבור כי ה' מאסם אז ברוע מעלליהם ולא בא במקרה :
<h3>{ז}</h3>
מִ֥י יִתֵּ֣ן מִצִּיּוֹן֮ יְשֻׁע֪וֹת יִשְׂרָ֫אֵ֥ל בְּשׁ֣וּב אֱ֭לֹהִים שְׁב֣וּת עַמּ֑וֹ יָגֵ֥ל יַ֝עֲקֹ֗ב יִשְׂמַ֥ח יִשְׂרָאֵֽל׃
<b style="color: gray;">מצודת דוד</b> מי יתן . הלואי שתבוא מהרה תשועת ישראל מהשוכן בציון : בשוב . בעת אשר ישקיט ה' את בני הגולה ר''ל שהכל יכירו אשר מאת ה' ההשקטה : יגל יעקב . אז ישמחו כי גאולה שלמה תהיה :
<b style="color: gray;">מצודת ציון</b> בשוב . ענין הנחה ומשיבת נפש : שבות . מל' שיבה :
<b style="color: gray;">מלבי"ם פירוש המילות</b> מי יתן, באשר היו מקוים בעת ההיא על הישועה הגדולה לקבץ נדחי ישראל שהגלו אז ע''י סנחריב, ושיבא הגאולה העתידה שהיה אז עת הכושר לזה (כמ''ש ישעיה סי' י''א וסי' מ''ט) בקש שיתן שמציון יבא ישועת כלל ישראל ע''י שישיב ה' שבות עמו ויבא זמן הגאולה, ואז יגל יעקב שהם עשרת השבטים הנדחים, וישמח ישראל שהם בני יהודה, וגיל מורה על דבר מתחדש, ושמחה היא השמחה התמידית, כי לישראל שהם שבט יהודה לא יתחדש דבר חדש, אבל ליעקב שהם עתה אובדים ונדחים יהיה זה דבר מתחדש שע''ז שייך לשון גילה :
<h2>תהילים פרק-נד</h2>
<h3>{א}</h3>
לַמְנַצֵּ֥חַ בִּנְגִינֹ֗ת מַשְׂכִּ֥יל לְדָוִֽד׃
<h3>{ב}</h3>
בְּב֣וֹא הַ֭זִּיפִים וַיֹּאמְר֣וּ לְשָׁא֑וּל הֲלֹ֥א דָ֝וִ֗ד מִסְתַּתֵּ֥ר עִמָּֽנוּ׃
<b style="color: gray;">מצודת דוד</b> מסתתר . מתחבא אצלינו :
<b style="color: gray;">מצודת ציון</b> הזיפים . אנשי מקום זיף :
<b style="color: gray;">תורה תמימה</b> תנן התם כל הנצוק טהור חוץ מדבש זיפים והצפיחים מאי זיפים אמר רבי יוחנן דבש שמזייפין בו וריש לקיש אמר על שם מקומו כדכתיב זיף וטלם ובעלות כיוצא בדבר אתה אומר בבא הזיפים ויאמרו לשאול הלא דוד וגו' מאי זיפים אמר רבי יוחנן בני אדם המזייפין דבריהם ורבי אלעזר אומר על שם מקומן כדכתיב זיף וטלם ובעלות:<small><span style="color: gray;">סוטה מח ע"ב</span></small>
<h3>{ג}</h3>
אֱ֭לֹהִים בְּשִׁמְךָ֣ הוֹשִׁיעֵ֑נִי וּבִגְבוּרָתְךָ֥ תְדִינֵֽנִי׃
<b style="color: gray;">רש"י</b> ובגבורתך תדינני . תנקום נקמתי כמו כי ידין ה' עמו ( דברים ל''ב ) :
<b style="color: gray;">מצודת דוד</b> תדינני . תדין דיני לקחת נקמתי :
<b style="color: gray;">מלבי"ם פירוש המילות</b> אלהים בשמך הושיעני, תושיע לי מצד שמך שאתה מושיע חוסים, ותדין דיני מיד אויבי מצד גבורתך, התשועה מצד החסד, והדין מצד הגבורה :
<h3>{ד}</h3>
אֱ֭לֹהִים שְׁמַ֣ע תְּפִלָּתִ֑י הַ֝אֲזִ֗ינָה לְאִמְרֵי־פִֽי׃
<b style="color: gray;">מלבי"ם פירוש המילות</b> אלהים שמע תפלתי, וגם האזינה ליתר הדברים שאומר עם התפלה :
<b style="color: gray;">מלבי"ם ביאור המילות</b> שמע, האזינה. העקר יאמר בלשון שמיעה והטפל בלשון האזנה כמ''ש בכ''מ, והתפלה היא העיקרית :
<h3>{ה}</h3>
כִּ֤י זָרִ֨ים ׀ קָ֤מוּ עָלַ֗י וְֽ֭עָרִיצִים בִּקְשׁ֣וּ נַפְשִׁ֑י לֹ֤א שָׂ֨מוּ אֱלֹהִ֖ים לְנֶגְדָּ֣ם סֶֽלָה׃
<b style="color: gray;">מצודת דוד</b> כי זרים . אנשי הזיפים המה זרים משאול ואינם מבני משפחתו ועכ''ז קמו בי למסרני בידו : ועריצים . אנשים החזקים ממני מבקשים נפשי ואין בי כח לעמוד כנגדם : לא שמו . ומעולם אין פחד אלהים לנגדם ולא ימשכו ידם ממני מיראת ה' :
<b style="color: gray;">מלבי"ם פירוש המילות</b> כי זרים קמו עלי, הם הזיפים שהם זרים ואינם קרובי שאול, ועדת עריצים הם שאול וגבוריו, שהם בקשו נפשי להרגני, לא בדין רק מצד שהם עריצים, ולא שמו אלהים לנגדם, לא שמו על לב שאלהים הוא מתנגד להם בדבר הזה שהוא נגד רצון אלהים, סלה סיום הענין :
<h3>{ו}</h3>
הִנֵּ֣ה אֱ֭לֹהִים עֹזֵ֣ר לִ֑י אֲ֝דֹנָ֗י בְּֽסֹמְכֵ֥י נַפְשִֽׁי׃
<b style="color: gray;">מצודת דוד</b> הנה אלהים . עם כי אין הכח בידי אבל הנה ה' הוא עוזר לי והוא יהיה בעזרת סומכי נפשי :
<b style="color: gray;">מלבי"ם פירוש המילות</b> הנה אלהים עזר לי בעצמי, וגם ה' בסומכי נפשי שהם אנשי דוד וסומכיו ועוזריו, וגם ה' יצטרף להיות ג''כ עמהם לסמכני :
<b style="color: gray;">מלבי"ם ביאור המילות</b> בסומכי, בעזר סמכי נפשי :
<h3>{ז}</h3>
(ישוב) [יָשִׁ֣יב] הָ֭רַע לְשֹׁרְרָ֑י בַּ֝אֲמִתְּךָ֗ הַצְמִיתֵֽם׃
<b style="color: gray;">רש"י</b> לשוררי . לעויני לשון אשורנו ולא קרוב ( במדבר כ''ד ) : באמתך . מתוך שאתה אמיתי ואמרת ליפרע מהולכי רכיל ורודפי הרג לכך הצמיתם :
<b style="color: gray;">מצודת דוד</b> ישיב הרע . הרע הזה בעצמו ישיב לאויבי המסתכלים בי לרעה : באמתך . בעבור שאתה אל אמת לשלם לאיש כגמולו לזה הכריתם כאשר חשבו לי :
<b style="color: gray;">מצודת ציון</b> לשוררי . ענין הבטה וראיה : הצמיתם . ענין כריתה כמו לבקרים אצמית ( לקמן קא ) :
<b style="color: gray;">מלבי"ם פירוש המילות</b> ישוב, גם ישלם לאויבי, {{{א}}} כדי שישיב הרע לשררי לשלם להם כרעתם, {{{ב}}} באמתך הצמיתם מצד אמתת הבטחתך שהבטחת לי את המלוכה :
<b style="color: gray;">מלבי"ם ביאור המילות</b> באמתך, עתה מתפלל שיצמית ויכרית ע''י אמתך, ר''ל לאמת הבטחתך שהבטחת שאמלוך, ובכ''ז בנדבה אזבחה לך, כאלו עשית דבר שלא היית מחויב מצד ההבטחה, באשר הוסיף טוב שהצילני מכל צרה, וגם שראתה עיני נקמה באויבי, ע''ד ושלומת רשעים תראה :
<h3>{ח}</h3>
בִּנְדָבָ֥ה אֶזְבְּחָה־לָּ֑ךְ א֤וֹדֶה שִּׁמְךָ֖ יְהוָ֣ה כִּי־טֽוֹב׃
<b style="color: gray;">מצודת דוד</b> בנדבה . ברוח נדיבה וטובה ר''ל בשמחת הלב אזבחה לך קרבנות : כי טוב . כי שמך הוא טוב :
<b style="color: gray;">מלבי"ם פירוש המילות</b> (ח-ט) בנדבה, ואזבחה לך בנדבת לב ואודה שמך ה' כי טוב, במה שאז כאשר עטרו שאול ואנשיו על דוד ואנשיו לתפשם בא מלאך אל שאול ואמר לו כי פשטו פלשתים על הארץ, וישב שאול מרדוף אחרי דוד, ועי''כ מכל צרה הצילני, ובאיבי ראתה עיני הגם שראיתי באויבי לא הוצרכתי ללחום עמהם ולשפוך דם, רק הצלתני גם מזה, וזה היה אצלו עקר הנס שלא ניצול ע''י מלחמה ושפיכת דם :
<h3>{ט}</h3>
כִּ֣י מִכָּל־צָ֭רָה הִצִּילָ֑נִי וּ֝בְאֹיְבַ֗י רָאֲתָ֥ה עֵינִֽי׃
<b style="color: gray;">מצודת דוד</b> כי מכל וגו' . כי טובה כפולה עשה עמדי אותי הציל מכל צרה אשר חשבו אויבי לעשות לי ועוד ראתה עיני באויבי מה שחפצה לראות בהם :
<h2>תהילים פרק-נה</h2>
<h3>{א}</h3>
לַמְנַצֵּ֥חַ בִּנְגִינֹ֗ת מַשְׂכִּ֥יל לְדָוִֽד׃
<b style="color: gray;">מלבי"ם פירוש המילות</b> למנצח, הוסד על מה שנעשה בברחו מפני אבשלום, וכבר שר ע''ז למעלה סי' ג' ופה דבר ביחוד ממפלת אחיתופל וסופו :
<h3>{ב}</h3>
הַאֲזִ֣ינָה אֱ֭לֹהִים תְּפִלָּתִ֑י וְאַל־תִּ֝תְעַלַּ֗ם מִתְּחִנָּתִֽי׃
<b style="color: gray;">מצודת דוד</b> ואל תתעלם . אל תתעלם עצמך מלשמוע תחינתי :
<b style="color: gray;">מלבי"ם פירוש המילות</b> האזינה, (עת הגיע אליו הבשורה ממרידת אבשלום), האזינה תפלתי, שהוא שפיכת הנפש לאלהים, והתחנה היא בקשת יתר צרכיו, ועז''א ואל תתעלם גם מתחנתי :
<b style="color: gray;">מלבי"ם ביאור המילות</b> תפלתי, תחנתי. עי' למעלה ו' :
<h3>{ג}</h3>
הַקְשִׁ֣יבָה לִּ֣י וַעֲנֵ֑נִי אָרִ֖יד בְּשִׂיחִ֣י וְאָהִֽימָה׃
<b style="color: gray;">רש"י</b> אריד בשיחי . אתאונן בצערי כמו זכר עניי ומרודי ( איכה ג' ) וירדתי על ההרים ( שופטים י''א ) ומנחם פתר ל' ממשלה כמו ורדו בדגת הים , ושיחי לשון שיח , למי שיח ( משלי כ''ג ) ( סא''א ) :
<b style="color: gray;">מצודת דוד</b> אריד . כשאני מיילל בעת ספור התלאות והומה אני עליהם :
<b style="color: gray;">מצודת ציון</b> אריד . ענין גניחה ויללה כמו זכר עניי ומרודי ( איכה ג ) : בשיחי . ענין ספור התלאות כמו ולפני ה' ישפוך שיחו ( לקמן קב ) :
<b style="color: gray;">מלבי"ם פירוש המילות</b> הקשיבה, מוסיף שגם בעת שתקשיב קולי מרחוק בהתחלת התפלה תענני ומוסיף שגם בעת אריד בשיחי ובעת אהימה הגם שלא אתפלל עדיין תקשיב ותענני :
<b style="color: gray;">מלבי"ם ביאור המילות</b> האזינה, הקשיבה. הקשבה היא מרחוק וכמ''ש ישעיה (א' י'). אריד, ענין יללה, זכר עניי ומרודי, ושיח הוא הדבור הנפלט מתוך צער, או שיח הנפש שלא בכונה כמשיח אל עצמו :
<h3>{ד}</h3>
מִקּ֤וֹל אוֹיֵ֗ב מִפְּנֵ֣י עָקַ֣ת רָשָׁ֑ע כִּי־יָמִ֥יטוּ עָלַ֥י אָ֝֗וֶן וּבְאַ֥ף יִשְׂטְמֽוּנִי׃
<b style="color: gray;">רש"י</b> עקת . ל' מצוק : כי ימיטו עלי און . דואג ואחיתופל מכריעים עלי עונות להורות שאני בן מות ומתירים את דמי :
<b style="color: gray;">מצודת דוד</b> מקול . מפני קול שאגת האויב ומהצרה אשר הרשע מביא עלי : כי ימיטו . המה מטים עלי און ר''ל עמל ויגיעה : ובאף . בעבור האף שיש להם עלי נוטרים לי שנאה ולא להשיב גמול כי לא עשיתי להם רעה :
<b style="color: gray;">מצודת ציון</b> עקת . הוא תרגום של צרה וכן שמת מועקה ( לקמן סו ) : ישטמונו . ענין נטירת איבה כמו וישטום עשו ( בראשית כז ) :
<b style="color: gray;">מלבי"ם פירוש המילות</b> מקול אויב שמדברים עלי דברי איבה ובזיונות, מפני עקת רשע שמעיק ומציר לי, ומפרש מפני עקת רשע כי ימיטו עלי און ושבר, ומקול אויב כי באף ישטמוני :
<b style="color: gray;">מלבי"ם ביאור המילות</b> עקת. עי' פי' עמוס (ב' י''ג) :
<h3>{ה}</h3>
לִ֭בִּי יָחִ֣יל בְּקִרְבִּ֑י וְאֵימ֥וֹת מָ֝֗וֶת נָפְל֥וּ עָלָֽי׃
<b style="color: gray;">רש"י</b> יחיל . דואג :
<b style="color: gray;">מצודת דוד</b> לבי יחיל . לזאת יפחד לבי ואימה של מיתה נפלה עלי :
<b style="color: gray;">מצודת ציון</b> יחיל . מלשון חיל ורעד :
<b style="color: gray;">מלבי"ם פירוש המילות</b> לבי, ר''ל מקול אויב לבי יחיל בקרבי שהוא הפחד בעת הגיע הבשורה הפתאומית, ואימות מות נפלו עלי שהיה ירא שימיתו אותו :
<h3>{ו}</h3>
יִרְאָ֣ה וָ֭רַעַד יָ֣בֹא בִ֑י וַ֝תְּכַסֵּ֗נִי פַּלָּצֽוּת׃
<b style="color: gray;">מצודת דוד</b> ותכסני . הרעד כסה כל גופי לגודל הרבוי והוא ענין מליצה :
<b style="color: gray;">מצודת ציון</b> פלצות . רעדה כמו פלצות בעתתני ( ישעיה כא ) :
<b style="color: gray;">מלבי"ם פירוש המילות</b> יראה, מוסיף עמ''ש לבי יחיל, שיבא בי יראה ורעד, שהוא יותר מחיל, ועמ''ש אימות מות נפלו עלי מוסיף ותכסני פלצות, הוא הפלץ שאוחז בעת המות :
<b style="color: gray;">מלבי"ם ביאור המילות</b> פלצות. עי' ישעיה כ''א :
<h3>{ז}</h3>
וָאֹמַ֗ר מִֽי־יִתֶּן־לִּ֣י אֵ֭בֶר כַּיּוֹנָ֗ה אָע֥וּפָה וְאֶשְׁכֹּֽנָה׃
<b style="color: gray;">מצודת דוד</b> מי יתן . הלואי היה לי כנפים לעוף בהם כי אז הייתי פורח למרחוק לשכון שם להנצל מאויבי :
<b style="color: gray;">מצודת ציון</b> אבר . כנף כמו המבינתך יאבר נץ ( איוב לט ) :
<b style="color: gray;">מלבי"ם פירוש המילות</b> ואומר, יספר איך גמר בדעתו לברוח מירושלים אבל עוד לא ברח כי העם עברו ודוד עמד, ועז''א מי יתן לי אבר כיונה, כי היונה יכולה לפרוח בכנף אחד ולשכון בכנף השני, כמ''ש התוס' בשם המדרש, וכן אני רוצה שאעופה וגם אשכונה, שאעוף בכנף אחד ואשכון בכנף השני, כאלו רציתי לעוף ושלא לעוף, לשכון ושלא לשכון, פוסח על שתי הסעיפים :
<h3>{ח}</h3>
הִ֭נֵּה אַרְחִ֣יק נְדֹ֑ד אָלִ֖ין בַּמִּדְבָּ֣ר סֶֽלָה׃
<b style="color: gray;">רש"י</b> הנה ארחיק נדוד וגו' , אחישה מפלט לי . אם היו לי כנפים הייתי מרחיק לנוד וממהר להציל נפשי מידם שהם כרוח סועה רוח סערה עוקרת אילנות כמו ויסע כעץ , ( איוב י''ט ) , ומנחם חבר סועה כמו ויסעו בני ישר' ( שמות י''ב ) :
<b style="color: gray;">מצודת דוד</b> ארחיק . עצמי לנדוד מהם ואף ללון במדבר לעולם :
<b style="color: gray;">מלבי"ם פירוש המילות</b> הנה, גומר בדעתו לצאת, ושלא יפסח על שתי הסעיפים, הנה ארחיק נדוד, אלין במדבר, כי היה דעתו ללין בלילה זו במדבר. סלה. סיום הענין :
<h3>{ט}</h3>
אָחִ֣ישָׁה מִפְלָ֣ט לִ֑י מֵר֖וּחַ סֹעָ֣ה מִסָּֽעַר׃
<b style="color: gray;">מצודת דוד</b> אחישה . ממהר הייתי להציל נפשי מרודפי הדומים לנסיעת הרוח וסערה :
<b style="color: gray;">מצודת ציון</b> אחישה . אמהר : מפלט . הצלה : סועה . ברוח יאמר לשון הסעה שנא' ורוח נסע ( במדבר יב ) :
<b style="color: gray;">מלבי"ם פירוש המילות</b> אחישה, מבואר (ש''ב י''ז) שאז יעץ אחיתופל לרדוף אחריו בלילה זו ולהמיתו במדבר, וחושי הארכי הפיר את עצתו ואמר שדוד לא ילין את העם, ובתוך כך הודיע לדוד וברח משם, והיה זה בהשגחת ה', שאם היה נעשה כדברי אחיתופל היו משיגים את דוד וממיתים אותו, וכמו שכבר רמז ע''ז למעלה סי' ג' במ''ש אני שכבתי ואישנה, עפ''ז יספר כי בהגיע ההודעה מחושי הארכי, אמר אחישה מפלט לי לבל אלין במדבר, מרוח סועה מסער פן יבא עלינו הסער של אבשלום, וברח מן המדבר :
<b style="color: gray;">מלבי"ם ביאור המילות</b> רוח סעה. י''מ כמו נוסעה, בחסרון הנו''ן כמו ורוח נסע מאת ה' :
<h3>{י}</h3>
בַּלַּ֣ע אֲ֭דֹנָי פַּלַּ֣ג לְשׁוֹנָ֑ם כִּֽי־רָאִ֨יתִי חָמָ֖ס וְרִ֣יב בָּעִֽיר׃
<b style="color: gray;">רש"י</b> בלע . דפא''יי בלע''ז , כמו ( איכה ב' ) השיב ידו מבלע כן פתר מנחם ( סא''א ) : פלג לשונם . הבדילהו שלא ישמע אדם להם , ומנחם פתר פלג לשון חילוק ( סא''א ) : כי ראיתי חמס וריב בעיר . על ידם :
<b style="color: gray;">מצודת דוד</b> בלע . השחת אויבי ופלג לשונם לבל ישמע איש שפת רעהו ויבוטל עצתם הרעה : כי ראיתי . רואה אני מה שמרבים לעשות חמס וריב בתוך העיר אשר המה בה :
<b style="color: gray;">מצודת ציון</b> בלע . השחת : פלג . חלוק : חמס . גזל :
<b style="color: gray;">מלבי"ם פירוש המילות</b> בלע, ויען שזה היה תלוי אם ישמע לעצת אחיתופל או לעצת חושי הארכי, ודוד בקש אז סכל נא את עצת אחיתופל (ש''ב ט''ז) וע''ז בקש בלע ה' ופלג לשונם שיופלגו לשתי כתות, ועי''כ תבלע עצתם, ולא יעשה כעצת אחיתופל, וכמש''ש וה' הפיר את עצת אחיתופל הטובה, כי ראיתי, ר''ל עתה (ע''י המבשר שהגיע אליו), נודע לי שחמס וריב בעיר, שהקושרים והמורדים שרבו על מלכות ב''ד כבר הגיעו אל העיר :
<h3>{יא}</h3>
יוֹמָ֤ם וָלַ֗יְלָה יְסוֹבְבֻ֥הָ עַל־חוֹמֹתֶ֑יהָ וְאָ֖וֶן וְעָמָ֣ל בְּקִרְבָּֽהּ׃
<b style="color: gray;">רש"י</b> יסובבוה . החמס והריב :
<b style="color: gray;">מצודת דוד</b> יסובבוה . בכל עת יסובב החמס והריב על חומות העיר והוא מענין מליצה לומר כ''כ נתרבה עד שצר להם המקום ויסובבו על החומות :
<b style="color: gray;">מלבי"ם פירוש המילות</b> יומם ולילה יסובבה על חומתיה, מצייר שהחמס והריב הם שומרי החומות בחוץ, והאון והעמל הם בקרבה המושלים בעיר, וגם.
<h3>{יב}</h3>
הַוּ֥וֹת בְּקִרְבָּ֑הּ וְֽלֹא־יָמִ֥ישׁ מֵ֝רְחֹבָ֗הּ תֹּ֣ךְ וּמִרְמָֽה׃
<b style="color: gray;">רש"י</b> הוות . שברים : תוך ומרמה . לשון מכה :
<b style="color: gray;">מצודת דוד</b> ולא ימיש . לא הוסר מרחוב העיר תוך ומרמה ועושים אפילו בפרהסיא :
<b style="color: gray;">מצודת ציון</b> ימיש . יסיר כמו לא משו מקרב המחנה ( שם יד ) : תוך . מרמה הצפון תוך הלב :
<b style="color: gray;">מלבי"ם פירוש המילות</b> הוות בקרבה הוא השבר, וגם מרחובה לא ימיש תוך ומרמה, והם אומרים לאמר.
<b style="color: gray;">מלבי"ם ביאור המילות</b> תוך ומרמה, עי' הבדלם (ירמיה ט' ה') :
<h3>{יג}</h3>
כִּ֤י לֹֽא־אוֹיֵ֥ב יְחָֽרְפֵ֗נִי וְאֶ֫שָּׂ֥א לֹֽא־מְ֭שַׂנְאִי עָלַ֣י הִגְדִּ֑יל וְאֶסָּתֵ֥ר מִמֶּֽנּוּ׃
<b style="color: gray;">רש"י</b> כי לא אויב יחרפני . מימי שאשא חרפתי אלא קמתי עליו והרגתיו : לא משנאי עלי הגדיל . ואני ברחתי ונסתרתי ממנו אבל עתה על כרחי אני נושא את חרפתך שאתה תחרפני לפי שאתה אדם גדול בתורה :
<b style="color: gray;">מצודת דוד</b> כי לא אויב . המחרף אותי אין מראה עצמו לי לאויב לשאוכל לסבול חרפתי אף המגדיל פיו לדבר בי רע אין מראה עצמו לי לשונא לשאוכל להסתיר עצמי ממנו כי בקל יוכל האדם לסבול חרפת האויב ולהסתיר עצמו מרעת השונא מאותם הידועים לו :
<b style="color: gray;">מצודת ציון</b> ואשא . ואסבול :
<b style="color: gray;">מלבי"ם פירוש המילות</b> כי לא אויב יחרפני ואשא, שהגם שעד עתה נצחתי את אויבי ורודפי ונשאתי כל הצרות, עתה החירוף יצא מבני ולא אוכל שאתו, ור''ל שהיו אז שני עצות מאחיתופל, {{{א}}} שיבא אבשלום על פלגשי אביו לחרפו ולבזותו, כי יען שהוא בנו צריך לגלות שהוא אויב לו שבזה ידעו הכל שנבאש בעיני אביו, כי לא ישא לחירוף הזה שחרפו לא אויבו רק בנו, והעצה השניה היה שירדוף אחרי דוד בלילה, שדעת אחיתופל היה שדוד לא יסתר א''ע באחד הפחתים או הבורות כמ''ש חושי, כי לא משנאי עלי הגדיל שאסתר ממנו ובודאי ילין את העם ויהרגוהו בלילה :
<b style="color: gray;">מלבי"ם ביאור המילות</b> אויב, משנאי. השונא קל מאויב כנ''ל (י''ח י''ח), ומוסיף שגם לא משנאי היה, כי אחיתופל היה אוהבי ויועצי יודע כל סודותי, ואבשלום הגם שהיה שונא לו לא היה אויב שידרוש רעתו כי היה בנו :
<h3>{יד}</h3>
וְאַתָּ֣ה אֱנ֣וֹשׁ כְּעֶרְכִּ֑י אַ֝לּוּפִ֗י וּמְיֻדָּֽעִי׃
<b style="color: gray;">רש"י</b> אנוש כערכי . איש חשוב כמוני : ומיודעי . כמו אלופי לשון ואדעך בשם ( שמות ל''ג ) , דמתרגמינן ורביתך , ומנחם פי' כי לא אויב יחרפני ואשא יש עליו מן הענין מי יתן לי אבר כיונה אעופה ואשכונה אילו יכולתי להעלות אבר הייתי טס ונודד מפני עקת רשע כי בצאתי מקרב מערת פריצים ללון במדבר סלה אז לא אויב יחרפני ולא הייתי נושא כלמתי ובשתי ולא נסתרתי מפניו כאשר הייתי נסתר מפניהם כשהייתי בתוכם ופתרון זה לא יתכן מפני הפסוקים הכתובים אחריהם והם ואתה אנוש כערכי אלופי ומיודעי אשר יחדו נמתיק סוד בבית אלהים נהלך ברגש , לכן פותר אותו דונש בענין אחר וזה פתרונו כי לא אויב יחרפני ואשא חרפתו ולא משנאי עלי הגדיל ואסתר ממנו כי אם אלופי ומיודעי אשר יחדיו נמתיק סוד בבית אלהים נהלך ברגש , והדבר הזה ידוע כי האדם קשה עליו חרפת האוהב מחרפת האויב וגם יוכל להסתר מאויבו ולא יוכל להסתר מאוהבו בהגידו לו את כל לבו , כן מוכיח הענין :
<b style="color: gray;">מצודת דוד</b> ואתה . אמר זה נגד אחיתופל הלא אתה כערכי ר''ל יודע אתה כל מסתרי המדינה כמוני : אלופי ומיודעי . ואתה שר מהשרים שלי והייתי מודיע לך מצפון לבבי כי אמרתי שאוהב אתה לי וא''כ מאוד קשה עלי חרפתך ולהיות נשמר מרעתך :
<b style="color: gray;">מצודת ציון</b> כערכי . מל' ערך ושיווי : אלופי . שר שלי כמו אל תבטחו באלוף ( מיכה ו ) :
<b style="color: gray;">תורה תמימה</b> וא"ר יוחנן דואג ואחיתופל לא חצו ימיהם תניא נמי הכי אנשי דמים ומרמה לא יחצו ימיהם כל שנותיו של דואג לא היו אלא שלשים וארבע ושל אחיתופל אינן אלא שלשים ושלש וא"ר יוחנן בתחלה קרא דוד לאחיתופל רבו ולבסוף קראו חבירו ולבסוף קראו תלמידו בתחילה קראו רבו ואתה אנוש כערכי אלופי ומיודעי ולבסוף קראו חבירו אשר יחדו נמתיק סוד בבית אלהים נהלך ברגש ולבסוף קראו תלמידו גם איש שלומי אשר בטחתי בו אוכל לחמי הגדיל עלי עקב וכו'.<small><span style="color: gray;">סנהדרין קו ע"ב</span></small>
הלומד מחבירו פרק אחד או הלכה אחת או פסוק א' [או דבור א'] או אפי' אות אחת צריך לנהוג בו כבוד שכן מצינו בדוד מלך ישראל שלא למד מאחיתופל אלא ב' דברי' בלבד (עשאו) [קראו] רבו אלופו ומיודעו שנא' ואתה אנוש כערכי אלופי ומיודעי והלא דברים ק"ו ומה דוד מלך ישראל שלא למד מאחיתופל אלא שני דברים בלבד קראו רבו אלופו ומיודעו הלומד מחבירו פרק אחד או הלכה אחת או פסוק אחד או אפי' אות אחת עאכ"ו שצריך לנהוג בו כבוד ואין כבוד אלא תורה שנא' כבוד חכמים ינחלו ותמימים ינחלו טוב ואין טוב אלא תורה שנא' כי לקח טוב נתתי לכם תורתי אל תעזובו:<small><span style="color: gray;">אבות יט ע"ב</span></small>
<b style="color: gray;">מלבי"ם פירוש המילות</b> (יד-טו) ואתה, יאמר אל אחיתופל, ואתה הלא היית אנוש כערכי ואלופי ומיודעי אשר יחדו נמתיק סוד, ר''ל שאחיתופל דבר עם דוד על אודות מרידה שיוכל לקום נגד דוד וא''ל שאין לו לירא משום מרידה, שאם יתהוה רגש ומרידה נהלך בבית אלהים להתפלל ובזה נשקיט את המרד, כאומר לא נצטרך לשום מלחמה נגד רגש ומהומה של העם, כי כאשר נלך אל בית אלהים יכנעו מפנינו וישקוט הרגש והמרד. - ועל צד המליצה, זה מוסב על מ''ש בפסוק שאח''ז ישיא מות עלימו, כי אחיתופל צוה אל ביתו ויחנק שהמית את עצמו, ועשה בעצמו מעשה של מלאך המות, מצייר במליצתו שהוא ריעו ומיודעו של המות, והמות ישיא עלימו כשבא לקחת חובו ממנו שהוא לקחת נשמתו, ומצא שהמית את עצמו, אמר המות אליו הלא אתה אנוש כערכי, אתה מלאך המות כמוני, ואתה אלופי ומיודעי שמסרת בידי רבים למיתה, ולא לבד שהרגת על ידי נפשות בשוק וברחוב, כי המתקת סוד עמי שאלך עמך גם אל בית אלהים בעת הרגש והמרד, שבעת המרד של אבשלום נתן עצה שגם אם ינוס דוד או אנשיו לבית אלהים ששם לא היו הורגים שום אדם (כמ''ש ויחזק בקרנות המזבח) אמרת ויעצת שאלך עמך גם אל בית אלהים, ר''ל שנתת רשות אל המות שיהרוג אנשים גם בבית אלהים, וא''כ אתה אלוף ומודע של המות :
<b style="color: gray;">מלבי"ם ביאור המילות</b> כערכי. ענין השווי והדימוי. ומיודעי, שהודעתי לו סודותי :
<h3>{טו}</h3>
אֲשֶׁ֣ר יַ֭חְדָּו נַמְתִּ֣יק ס֑וֹד בְּבֵ֥ית אֱ֝לֹהִ֗ים נְהַלֵּ֥ךְ בְּרָֽגֶשׁ׃
<b style="color: gray;">רש"י</b> אשר יחדו . היינו רגילים להמתיק סוד בתורה ובבית אלהים היינו מהלכים ברגש ברוב עם : בבית אלהים . בתי מדרשות :
<b style="color: gray;">מצודת דוד</b> נמתיק סוד . שנינו יחד היינו מתחכמים בדבר העצה להוציאה לאור במיטב הענין : ברגש . בקיבוץ ובחבורה אחת :
<b style="color: gray;">מצודת ציון</b> ברגש . ענין הקבוץ כמו למה רגשו ( לעיל ב ) :
<b style="color: gray;">תורה תמימה</b> למה מפיסין וחוזרין ומפיסין אמר רבי יוחנן כדי להרגיש כל העזרה שנאמר אשר יחדיו נמתיק סוד בבית אלהים נהלך ברגש וכו'.<small><span style="color: gray;">יומא כד ע"ב</span></small>
אמר אביי שמע מינה לשכת הגזית חציה בקדש וחציה בחול ושמע מינה שני פתחים היו לה אחד פתוח בקדש ואחד פתוח בחול דאי סלקא דעתך כולה בקדש זקן יושב במערבה והאמר מר אין ישיבה בעזרה אלא למלכי בית דוד בלבד ואי סלקא דעתך כולה בחול פייס במזרחה והא בעינן בבית אלהים נהלך ברגש וליכא אלא שמע מינה חציה בקדש וחציה בחול וכו'.<small><span style="color: gray;">יומא כה ע"א</span></small>
<b style="color: gray;">מלבי"ם ביאור המילות</b> ברגש. בעת רגש ומרד, כמו למה רגשו גוים :
<h3>{טז}</h3>
(ישימות) [יַשִּׁ֤י] [מָ֨וֶת ׀] עָלֵ֗ימוֹ יֵרְד֣וּ שְׁא֣וֹל חַיִּ֑ים כִּֽי־רָע֖וֹת בִּמְגוּרָ֣ם בְּקִרְבָּֽם׃
<b style="color: gray;">רש"י</b> ישי מות עלימו . ישיא הקב''ה עליהם את מלאך המות , ישי יסכסך ויסית לשון הנחש השיאני ואוכל ( בראשית ג' ) , ומנחם פתר ישי לשון יש כמו אם ישכם עושים ( שם כ''ד ) אשר ישנו פה ( דברים כ''ט ) : במגורם . במלונם :
<b style="color: gray;">מצודת דוד</b> ישי מות . ה' יחייב עליהם את המות ר''ל על אחיתופל וריעיו : חיים . פתאום כשהם בריאים לא מתוך חולי למען יכירו הכל שבא בגמול : כי רעות . ראוים הם למיתה פתאומית כי רעות במגורם ולתוס' ביאור אמר בקרבם :
<b style="color: gray;">מצודת ציון</b> ישי . ענין חוב כמו לא ישיא אויב בו ( לקמן פט ) : חיים . בריאים כמו עד חיותם ( יהושע ה ) : במגורם . ענין מדור :
<b style="color: gray;">מלבי"ם פירוש המילות</b> ישיא מות עלימו, כן יתבע חובו מהם בעת שירדו לשאול חיים, כי הם ירדו לשאול שלא על ידי המות רק בחיים, כי המיתו א''ע, כי הם דומים אל המלאך המות לעשות כמעשהו, וזה יהיה להם עונש על כי רעות במגורם ובקרבם :
<b style="color: gray;">מלבי"ם ביאור המילות</b> ישיא. שרשו נשה, המות יתבע חובו מהם. במגורם, בדירתם :
<h3>{יז}</h3>
אֲ֭נִי אֶל־אֱלֹהִ֣ים אֶקְרָ֑א וַ֝יהוָ֗ה יוֹשִׁיעֵֽנִי׃
<b style="color: gray;">מלבי"ם פירוש המילות</b> (יז-יח) אני, אחר שנהרג אחיתופל אומר שעתה בטוח שישמע ה' תפלתו להצילו מן המלחמה שילחם אבשלום עמו, שאני אל ה' אקרא וה' יושיעני, ותפלתי תתמיד ערב ובקר וצהרים וה' ישמע קולי :
<h3>{יח}</h3>
עֶ֤רֶב וָבֹ֣קֶר וְ֭צָהֳרַיִם אָשִׂ֣יחָה וְאֶהֱמֶ֑ה וַיִּשְׁמַ֥ע קוֹלִֽי׃
<b style="color: gray;">רש"י</b> ערב ובוקר וצהרים . ערבית ושחרית ומנחה ג' תפלות :
<b style="color: gray;">מצודת דוד</b> ערב וגו' . בכל שלש התפלות אספר התלאות ואהמה אליהם :
<b style="color: gray;">תורה תמימה</b> וחייבין בתפלה: דרחמי נינהו מהו דתימא הואיל וכתיב בה ערב ובקר וצהרים כמצות עשה שהזמן גרמא דמי קמ"ל:<small><span style="color: gray;">ברכות כ ע"ב</span></small>
יכול יהא כוללן בבת אחת כבר מפורש ע"י דוד דכתיב ערב ובקר וצהרים וגו'<small><span style="color: gray;">ברכות לא ע"א</span></small>
<h3>{יט}</h3>
פָּ֘דָ֤ה בְשָׁל֣וֹם נַ֭פְשִׁי מִקֲּרָב־לִ֑י כִּֽי־בְ֝רַבִּ֗ים הָי֥וּ עִמָּדִֽי׃
<b style="color: gray;">רש"י</b> מקרב לי . מן המלחמה הבאה עלי : כי ברבים היו עמדי וגו' . כי זאת עשה לי בשביל הרבים שהיו בעזרתי להתפלל עלי שנאמר וכל ישראל ויהודה אוהבים את דוד :
<b style="color: gray;">מצודת דוד</b> פדה בשלום . מעולם פדה נפשי להשיבה בשלום מהמלחמות הבאות עלי עם כי הנלחמים עמדי היו בעם רב ואני במתי מספר :
<b style="color: gray;">מצודת ציון</b> מקרב . מלחמה כמו מכלי קרב ( קהלת ט ) :
<b style="color: gray;">תורה תמימה</b> א"ל רבי יצחק לרב נחמן מ"ט לא אתי מר לבי כנישתא לצלויי אמר ליה לא יכילנא א"ל לכנפי למר עשרה וליצלי אמר ליה טריחא לי מלתא ולימא ליה מר לשלוחא דצבורא בעידנא דמצלי צבורא ליתי ולודעיה למר א"ל מאי כולי האי א"ל דאמר ר' יוחנן משום ר"ש בן יוחי מאי דכתיב ואני תפלתי לך ה' עת רצון אימתי עת רצון בשעה שהצבור מתפללין. ר' יוסי ברבי חנינא אמר מהכא כה אמר ה' בעת רצון עניתיך ר' אחא ברבי חנינא אמר מהכא הן אל כביר ולא ימאס וכתיב פדה בשלום נפשי מקרב לי כי ברבים היו עמדי תניא נמי הכי רבי נתן אומר מנין שאין הקב"ה מואס בתפלתן של רבים שנאמר הן אל כביר ולא ימאס וכתיב פדה בשלום נפשי מקרב לי וגו' אמר הקב"ה כל העוסק בתורה ובגמילות חסדים ומתפלל עם הצבור מעלה אני עליו כאילו פדאני לי ולבני מבין אומות העולם וכו'.<small><span style="color: gray;">ברכות ז ע"ב</span></small>
אמר ר' פדת א"ר יוחנן הרואה חלום ונפשו עגומה וכו' יטיבנו בפני שלשה ליתי תלתא ולימא להו חלמא טבא חזאי וכו' ולימרו ג' הפוכות וג' פדויות ושלש שלומות וכו' שלש פדויות דכתיב פדה בשלום נפשי מקרב לי וגו' ופדויי ה' ישובון וגו' ויאמר העם אל שאול היונתן ימות אשר עשה הישועה וגו' שלש שלומות דכתיב בורא ניב שפתים שלום שלום לרחוק ולקרוב אמר ה' ורפאתיו ורוח לבשה את עמשי וגו' ואמרתם כה לחי ואתה שלום וביתך שלום וגו'<small><span style="color: gray;">ברכות נה ע"ב</span></small>
<b style="color: gray;">מלבי"ם פירוש המילות</b> (יט-כ) פדה, אחר שה' פדה נפשי, שלא נעשה כעצת אחיתפול שרצה לרדוף אחריו ולהרגו בלילה, ושיעור הכתוב פדה בשלום נפשי מקרב לי אשר אין חליפות למו, (ומ''ש כי ברבים היו עמדי עד מלת סלה, הוא מאמר מוסגר, ומלת סלה מורה ע''ז שהוא מאמר מוסגר באמצע) ור''ל ה' פדה נפשי בל יקרבו אלי אנשים אשר אין חליפות למו, ר''ל שאין להם חלק לעולם הבא שהם החיים האחרים הבאים חליפות החיים של זה העולם, והם לא יהיה להם חיים אחרים ותחיית המתים חליפות חייהם, והם לא יראו אלהים, וה' פדה נפשי ע''י תפלתי בל יקרבו אנשים אלה אלי, ומ''ש כי ברבים היו עמדי ר''ל שמה ששמע ה' תפלתי היה בזכות הרבים אשר היו עמדי, שגם הם התפללו בעדי ונעשה זה בזכותם, כי ישמע אל ויושב קדם ויענם, כי אין ה' מואס בתפלתם של רבים :
<b style="color: gray;">מלבי"ם ביאור המילות</b> מקרב לי. מגשת אלי אשר אין חליפות למו. ברבים, ישמע קולי ברבים אשר היו עמדי, והב' כמלת עם, שהתפללתי עם רבים :
<h3>{כ}</h3>
יִשְׁמַ֤ע ׀ אֵ֨ל ׀ וְֽיַעֲנֵם֮ וְיֹ֤שֵׁ֥ב קֶ֗דֶם סֶ֥לָה אֲשֶׁ֤ר אֵ֣ין חֲלִיפ֣וֹת לָ֑מוֹ וְלֹ֖א יָרְא֣וּ אֱלֹהִֽים׃
<b style="color: gray;">רש"י</b> ישמע אל . תפלתם של אותם רבים : ויענם . המלך שהוא יושב קדם : אשר אין חליפות למו . לאותם הרשעים הרודפים אותי אין נותנים לבם אל יום חליפתם אין חרדים מיום המיתה :
<b style="color: gray;">מצודת דוד</b> ישמע . כן עתה ישמע אל חרפתי ויכניע את מחרפי : ויושב קדם . ה' היושב בשמים אשר ברא מזמן קדם הוא יכניעם עד עולם : אשר . על אשר שאינם נותנים אל לבם שיוחלפו ויעברו מהעולם ולא יראו מהאלהים :
<b style="color: gray;">מצודת ציון</b> ויענם . ויכניעם כמו לענות מפני ( שמות י' ) : למו . להם :
<b style="color: gray;">תורה תמימה</b> אמר רבי יוחנן משום ר' שמעון בן יוחאי כל שאינו מניח בן ליורשו הקדוש ברוך הוא מלא עליו עברה כתיב הכא והעברתם את נחלתו וכתיב התם יום עברה היום ההוא אשר אין חליפות למו ולא יראו אלהים וכו'.<small><span style="color: gray;">בבא בתרא קטז ע"א</span></small>
<b style="color: gray;">מלבי"ם ביאור המילות</b> סלה. מלת זאת מורה על ההפסק, וכשבא באמצע הפסוק יורה על מאמר מוסגר, שדינו שיבא בסופו סימן הפסק, עי' דוגמתו חבקוק (ג' ט') ולקמן (נ''ז ד'). חליפות, החיים האחרים הנצחיים חלופי החיים האלה, וכן עד בא חליפתי (איוב י''ד) :
<h3>{כא}</h3>
שָׁלַ֣ח יָ֭דָיו בִּשְׁלֹמָ֗יו חִלֵּ֥ל בְּרִיתֽוֹ׃
<b style="color: gray;">רש"י</b> שלח ידיו . זה אחיתופל הרשע : שלח . טאנד''יט בלע''ז : בשלומיו . במה שהי' שקט ושלם עמו :
<b style="color: gray;">מצודת דוד</b> שלח ידיו . על אחיתופל יאמר הנה בי שלח ידו אשר אני איש שלומו וחלל הברית אשר כרת עמי :
<b style="color: gray;">מלבי"ם פירוש המילות</b> שלח, שב לענין אחיתופל, הנה הוא שלח ידיו בשלומיו, כי רצה לרדוף אחרי דוד ולהרגו בידיו בעצמו, ובזה חלל בריתו, שהיה בעל ברית של דוד ואיש שלומו :
<h3>{כב}</h3>
חָלְק֤וּ ׀ מַחְמָאֹ֣ת פִּיו֮ וּֽקֲרָב־לִ֫בּ֥וֹ רַכּ֖וּ דְבָרָ֥יו מִשֶּׁ֗מֶן וְהֵ֣מָּה פְתִחֽוֹת׃
<b style="color: gray;">רש"י</b> חלקו . לשון חלקלקות ( לעיל ה' ) : מחמאות . לשון חמאה והמ''ם הראשונה יסוד נופל היא בתיבה כמ''ם של מעשה וכמ''ם של מאמר : וקרב לבו . לבו למלחמה : והמה פתחות . מנחם פתר לשון חרבות כמו ואת ארץ נמרוד בפתחיה ( מיכה ה' ) כפיות חרב ( סא''א ) , ואומר אני לשון קללה הוא בלשון ארמי כדאמר כתב אמימר פתיחא עלה והוא שטר שמתא :
<b style="color: gray;">מצודת דוד</b> חלקו . דברי פיו המה רכים וחלקים יותר מחמאה אבל בלבו חושב להלחם בי : רכו וגו' . כפל הדבר במילות שונות : והמה פתיחות . כי בהם מרמה אותי להיות לו הכנה להצר לי :
<b style="color: gray;">מצודת ציון</b> וקרב . ומלחמה : פתחות . חרבות כמו ואת ארץ נמרוד בפתחיה ( מיכה ה' ) :
<b style="color: gray;">מלבי"ם פירוש המילות</b> (כב-כג) חלקו, מזכיר איך דבר עם דוד בלשון רמיה, שדוד הרגיש קצת מן המרד שיש איזה תלונה בין העם, והתיעץ עם אחיתופל ע''ז, וא''ל בדברי חלקות, בל ישגיח ע''ז, רק יבטח על ה', וז''ש שחלקו מחמאות פיו ובלבו היה מלא קרב, כי א''ל אל תתירא מאיזה מרד, ואל תעשה שום דבר, רק השלך על ה' יהבך והוא יכלכל ויסבול אותך כי ה' לא יתן מוט לצדיק, ובזה השיא את לבבו שיהיה נכון לבו בטוח ולא יחקור על המרד ולא ידרוש אחריו, ודבריו היה רכו משמן והמה פתיחות, ר''ל שהדבר פתוח עתה וגלוי לכל, שבזה הכין לי מוקש, שע''י שסמכתי על דבריו לא חקרתי עוד ועי''כ נעלם ממני כל עניני הקשר והמרד שנעשה בסוד :
<b style="color: gray;">מלבי"ם ביאור המילות</b> פיו. דברי פיו. פתיחות, כפשוטו שהדבר אינו נעלם ונסתר, כי נפתחה כונתו ונגלה לכל :
<h3>{כג}</h3>
הַשְׁלֵ֤ךְ עַל־יְהוָ֨ה ׀ יְהָבְךָ֮ וְה֪וּא יְכַ֫לְכְּלֶ֥ךָ לֹא־יִתֵּ֖ן לְעוֹלָ֥ם מ֗וֹט לַצַּדִּֽיק׃
<b style="color: gray;">רש"י</b> יהבך . משאך , רוה''ק משיב לו כן : יכלכלך . יסבול משאך כמו ( מלכים א ח' ) השמים ושמי השמים לא יכלכלוך לשון כלכול מתורגם מסובר כתרגום יונתן בן עוזיאל . מוט . מעידת רגל :
<b style="color: gray;">מצודת דוד</b> השלך . אמר דוד לנפשו השלך משאך על ה' וכן יהיה כי הוא יסבול משאך ר''ל בטח עליו שהוא יקל משאך מעליך וכן יהיה כי לא לעולם יעזוב את הצדיק להיות נוטה :
<b style="color: gray;">מצודת ציון</b> יהבך . ענין משא כן פי' רז''ל ( ר''ה כז ) : יכלכלך . יסבלך כמו ומי יכילנו ( יואל ב' ) :
<b style="color: gray;">תורה תמימה</b> מאי סלסלה ותרוממך יומא חד שמעוה לאמתא דבי רבי דהוות אמרה לההוא גברא דהוה קא מהפך בשעריה אמרה ליה עד מתי אתה מסלסל בשערך לא הוו ידעי רבנן מאי וטאטאתיה במטאטא השמד יומא חד שמעוה לאמתא דבי רבי דהוות אמרה לחבירתה שקולי טאטיתא וטאטי ביתא לא הוו ידעי רבנן מאי השלך על ה' יהבך והוא יכלכלך אמר רבה בר בר חנה יומא חד הוה אזלינא בהדי ההוא טייעא הוה דרינא טונא ואמר לי שקול יהביך ושדי אגמלאי:<small><span style="color: gray;">ראש השנה כו ע"ב</span></small>
שמעוה לאמתא דבי רבי דהוות אמרה לההוא גברא דהוה מהפך במזייה אמרה ליה עד מתי אתה מסלסל בשערך לא הוו ידעי רבנן מאי השלך על ה' יהבך אמר רבה בר בר חנה זימנא חדא הוה אזילנא בהדי ההוא טייעא וקא דרינא טונא ואמר לי שקול יהביך ושדי אגמלאי לא הוו ידעי רבנן מאי וטאטאתיה במטאטא השמד שמעוה לאמתא דבי רבי דהוות אמרה לחברתה שקולי טאטיתא וטאטי ביתא וכו'.<small><span style="color: gray;">מגילה יח ע"א</span></small>
<h3>{כד}</h3>
וְאַתָּ֤ה אֱלֹהִ֨ים ׀ תּוֹרִדֵ֬ם ׀ לִבְאֵ֬ר שַׁ֗חַת אַנְשֵׁ֤י דָמִ֣ים וּ֭מִרְמָה לֹא־יֶחֱצ֣וּ יְמֵיהֶ֑ם וַ֝אֲנִ֗י אֶבְטַח־בָּֽךְ׃
<b style="color: gray;">מצודת דוד</b> תורידם . את אחיתופל וריעיו כי הם אנשי דמים ולכן לא יגיעו לחיות חצי ימיהם הקצובים להם : אבטח בך . להנצל מידם :
<b style="color: gray;">מצודת ציון</b> שחת . קבר :
<b style="color: gray;">תורה תמימה</b> וכתיב ואחיתופל ראה כי לא נעשתה עצתו ויחבש את החמור ויקם וילך אל ביתו (ו)אל עירו ויצו אל ביתו ויחנק וכתיב אנשי דמים ומרמה לא יחצו ימיהם ותניא כל שנותיו של דואג אינן אלא שלשים וארבע ושל אחיתופל אינן אלא שלשים ושלש כמה הויא להו תלתין ותלת דל שבע דהוה שלמה פש להו עשרים ושית דל תרתי שני לתלתא עבורי אשתכח דכל חד וחד בתמני אוליד וכו'.<small><span style="color: gray;">סנהדרין סט ע"ב</span></small>
מה בין תלמידיו של אברהם אבינו לתלמידיו של בלעם הרשע תלמידיו של אברהם אבינו אוכלין בעולם הזה ונוחלין לעולם הבא שנאמר להנחיל אוהבי יש ואוצרותיהם אמלא אבל תלמידיו של בלעם הרשע יורשין גיהנם ויורדין לבאר שחת שנאמר ואתה אלהים תורידם לבאר שחת אנשי דמים ומרמה לא יחצו ימיהם ואני אבטח בך:<small><span style="color: gray;">אבות יח ע"ב</span></small>
א"ל ההוא מינא לר' חנינא מי שמיע לך בלעם בר כמה הוה א"ל מיכתב לא כתיב אלא מדכתיב אנשי דמים ומרמה לא יחצו ימיהם בר תלתין ותלת שנין או בר תלתין וארבע א"ל שפיר קאמרת לדידי חזי לי פנקסיה דבלעם והוה כתיב ביה בר תלתין ותלת שנין בלעם חגירא כד קטיל יתיה פנחס ליסטאה וכו'.<small><span style="color: gray;">סנהדרין קו ע"ב</span></small>
<b style="color: gray;">מלבי"ם פירוש המילות</b> ואתה, ר''ל הגם שאתה לא תמיתם כי הם המיתו א''ע, אתה תהיה המוריד אותם לבאר שחת לגיהנום לבל יזכו לעוה''ב, אנשי דמים ומרמה לא יחצו ימיהם שע''י שנטל נפשו נדמה כי רצה לחצות ימיו לחצאין חציו בעוה''ז וחציו לעוה''ב, וזה לא יהיה, כי ירדו לבאר שחת ולגיהנם, אבל אני אבטח בך :
<h2>תהילים פרק-נו</h2>
<h3>{א}</h3>
לַמְנַצֵּ֤חַ ׀ עַל־י֬וֹנַת אֵ֣לֶם רְ֭חֹקִים לְדָוִ֣ד מִכְתָּ֑ם בֶּֽאֱחֹ֨ז אֹת֖וֹ פְלִשְׁתִּ֣ים בְּגַֽת׃
<b style="color: gray;">רש"י</b> יונת אלם רחוקים . על עצמו אמר שהיה רחוק מארץ ישראל אצל אכיש והיו אחיו של גלית מבקשים רשות מאכיש להרגו שנאמר הלא זה דוד מלך הארץ ( ש''א כ''ח ) והוא היה ביניהם כיונה אלמת :
<b style="color: gray;">מצודת דוד</b> על יונת אלם . בעבור כי היה אז כיונה פותה אין לב והיא נאלמה ואף היה אז רחוק מארצו והיה מן הנמנע לברוח : מכתם . המזמור הזה היה חביב בעיניו ככתם פז . באחוז אותו . כאשר אחזוהו פלשתים בגת להרגו על אשר הרג בפלשתים בהיותו עם שאול :
<b style="color: gray;">תורה תמימה</b> דא"ר שמואל בר נחמני א"ר יונתן כל כלה שהיא צנועה בבית חמיה זוכה ויוצאין ממנה מלכים ונביאים מנלן מתמר נביאים דכתיב חזון ישעיהו בן אמוץ מלכים מדוד ואמר רבי לוי דבר זה מסורת בידינו מאבותינו אמוץ ואמציה אחים הוו היא מוצאת היא מיתוצאת מיבעי ליה א"ר אלעזר לאחר שנמצאו סימניה בא סמאל וריחקן בא גבריאל וקירבן היינו דכתיב למנצח על יונת אלם רחוקים לדוד מכתם א"ר יוחנן משעה שנתרחקו סימניה נעשית כיונה אילמת לדוד מכתם שיצא ממנה דוד שהיה מך ותם לכל דבר אחר מכתם שהיתה מכתו תמה שנולד כשהוא מהול דבר אחר מכתם כשם שבקטנותו הקטין עצמו אצל מי שגדול ממנו ללמוד תורה כך בגדולתו וכו'.<small><span style="color: gray;">סוטה י ע"ב</span></small>
<b style="color: gray;">מלבי"ם ביאור המילות</b> יונת אלם. פי' שהיה כיונה אלמית ובארץ רחוקה, וי''ל שהוא שם כלי זמר :
<h3>{ב}</h3>
חָנֵּ֣נִי אֱ֭לֹהִים כִּֽי־שְׁאָפַ֣נִי אֱנ֑וֹשׁ כָּל־הַ֝יּ֗וֹם לֹחֵ֥ם יִלְחָצֵֽנִי׃
<b style="color: gray;">רש"י</b> שאפני . מצפים לבלעני גולושי''ר בלע''ז , כמו שאפה רוח ( ירמיה ב' ) : לחם . לשון מלחמה :
<b style="color: gray;">מצודת דוד</b> שאפני אנוש . בני אדם רוצים לבלוע אותי וכל הימים ילחץ אותי הלוחם בי כי בברחו מפני שאול פגעו בו פלשתים ואין לו מקום לנוס :
<b style="color: gray;">מצודת ציון</b> שאפני . ענין בליעה כמו שאפה רוח ( ירמי' ב' ) : לוחם . מלשון מלחמה . יחלצני . מל' לחץ ודחק :
<b style="color: gray;">מלבי"ם פירוש המילות</b> חנני אלהים כי שאפני אנוש, ששאול רוצה לבלוע אותי, ועי''כ כל היום לוחם ילחצני עד שהוצרכתי לברוח, אבל.
<b style="color: gray;">מלבי"ם ביאור המילות</b> שאפני. תאבים לבלעני :
<h3>{ג}</h3>
שָׁאֲפ֣וּ שׁ֭וֹרְרַי כָּל־הַיּ֑וֹם כִּֽי־רַבִּ֨ים לֹחֲמִ֖ים לִ֣י מָרֽוֹם׃
<b style="color: gray;">רש"י</b> מרום . הקב''ה שהוא יושב מרום :
<b style="color: gray;">מצודת דוד</b> שאפו שוררי . המסתכלים בי לרעה חושקים לבלעני : מרום . ר''ל אתה ה' היושב בשמי מרום ראה כי רבים לוחמים עמי והם שאול ופלשתים :
<b style="color: gray;">מלבי"ם פירוש המילות</b> שאפו שוררי כל היום, הם שואפים ומצפים לאמר, כי רבים לוחמים לי ממרום, הם חושבים שמן השמים מסכימים להרגני ושמשם לוחמים לי, וזה שקר, כי רק אנוש שאפני לא ממרום, כי בהפך.
<b style="color: gray;">מלבי"ם ביאור המילות</b> מרום. ממרום :
<h3>{ד}</h3>
י֥וֹם אִירָ֑א אֲ֝נִ֗י אֵלֶ֥יךָ אֶבְטָֽח׃
<b style="color: gray;">מצודת דוד</b> יום אירא . אבל ביום שתגדל מוראי אבטח אליך כי בידך להצילני מיד כולם :
<b style="color: gray;">מלבי"ם פירוש המילות</b> יום אירא אני אליך אבטח, שידעתי שממרום יבא עזרי, וזה משני טעמים, {{{א}}} כי.
<h3>{ה}</h3>
בֵּאלֹהִים֮ אֲהַלֵּ֪ל דְּבָ֫ר֥וֹ בֵּאלֹהִ֣ים בָּ֭טַחְתִּי לֹ֣א אִירָ֑א מַה־יַּעֲשֶׂ֖ה בָשָׂ֣ר לִֽי׃
<b style="color: gray;">רש"י</b> באלהים אהלל דברו . אף בשעה שהוא בא עמי במדת הדין אהלל דברו ואבטח בו :
<b style="color: gray;">מצודת דוד</b> באלהים . ר''ל אבטח באלהים ואהללנו על דברו שהבטיח לי המלוכה ועל כי בטחתי באלהים לא אירא שוב כי מה יעשה אדם לי הלא לא יוכל לבטל הבטחת ה' :
<b style="color: gray;">מלבי"ם פירוש המילות</b> באלהים (אבטח), יען אהלל דברו, שהבטיח לי את המלוכה ולא איש אל ויכזב, {{{ב}}} ע''י כי באלהים בטחתי, ומצד בטחוני בו ראוי שיושיע כי הוא מושיע לכל החוסים בו, וע''כ לא אירא כי מה יעשה בשר לי נגד ה' :
<b style="color: gray;">מלבי"ם ביאור המילות</b> באלהים. נמשך למלת אבטח :
<h3>{ו}</h3>
כָּל־הַ֭יּוֹם דְּבָרַ֣י יְעַצֵּ֑בוּ עָלַ֖י כָּל־מַחְשְׁבֹתָ֣ם לָרָֽע׃
<b style="color: gray;">רש"י</b> כל היום דברי יעצבו . מעציבים אותי רודפי עד שכל דברי פי עצב וצעקה :
<b style="color: gray;">מצודת דוד</b> דברי יעצבו . על ידיהם כל דברי המה דברי עצבון וצער כי כל מחשבותם עלי לרעה ודואג אני בזה :
<b style="color: gray;">מלבי"ם פירוש המילות</b> כל היום, עתה שב לענין הפלשתים ששינה את טעמו בעיניהם, והם דברי יעצבו, שהם לא האמינו כי משוגע הוא, והשתדלו שיתעצב המלך מדבריו וענינו ויחשוב שבא לרגל את הארץ, ועלי כל מחשבותם לרע, שאף אחר שפטרו אכיש חשבו להרע לו :
<h3>{ז}</h3>
יָג֤וּרוּ ׀ (יצפינו) [יִצְפּ֗וֹנוּ] הֵ֭מָּה עֲקֵבַ֣י יִשְׁמֹ֑רוּ כַּ֝אֲשֶׁ֗ר קִוּ֥וּ נַפְשִֽׁי׃
<b style="color: gray;">רש"י</b> יגורו יצפונו . המה אורבים ולנים במקום שהם מקוים שאני אלך שם ושומרים את עקבי טר''צש בלע''ז , לרגלני ולהוליך רודפי שם , כל זה היה מקובל על רשעי ישראל האורבי' לו ומאימתם ברח אצל אכיש : יגורו . ילינו : יצפונו . יארובו : כאשר קוו נפשי . כשהם יודעים ומקווים לי דרך זו ילך :
<b style="color: gray;">מצודת דוד</b> יגורו יצפונו . יאספו ויסתירו עצמם לארוב עלי ושומרים פסיעות רגלי כאשר יקוו ללכוד נפשי ר''ל כאשר רואים שיש מקום ללכדני אז יארבו עלי :
<b style="color: gray;">מצודת ציון</b> יגורו . יאספו כמו יגורו עלי עזים ( לקמן נ''ט ) : יצפונו . יסתירו לארוב כמו נצפנה לנקי ( משלי א' ) : עקבי . מהלך רגלי :
<b style="color: gray;">מלבי"ם פירוש המילות</b> יגורו, שפחדו ממנו שמשנה את טעמו בכונה, וע''כ יצפנו, הטמינו א''ע בצאתו מפלשתים לראות באיזה דרך הולך, והמה עקבי ישמרו, לראות אם הולך כאיש משוגע או לא, וזה עשו מדעת עצמם כאשר קוו נפשי להרגני :
<b style="color: gray;">מלבי"ם ביאור המילות</b> יגורו. מענין פחד, או מענין אסיפה :
<h3>{ח}</h3>
עַל־אָ֥וֶן פַּלֶּט־לָ֑מוֹ בְּ֝אַ֗ף עַמִּ֤ים ׀ הוֹרֵ֬ד אֱלֹהִֽים׃
<b style="color: gray;">רש"י</b> על און פלט למו . למצוא הצלה ועושר על דבר עון ורשע , פלט כמו לפלט מצפים שכר מאת שאול על כך : באף עמים הורד . באפך הורד אומה זו שאני בתוכם מחכמתם וממחשבותם שאומרים להרגני :
<b style="color: gray;">מצודת דוד</b> על און . וכי מהראוי שיהיה להם פליטה והצלה על האון שעושים לי : באף . לזה הורידם באף וידי לא תהיה בהם :
<b style="color: gray;">מצודת ציון</b> הורד . מל' ירידה :
<b style="color: gray;">מלבי"ם פירוש המילות</b> על און, הטעם שקוו נפשי היה על ובעבור און פלט למו, הפליטה שנפלטתי מידם היה נחשב למו כאון, שחשבו שמן היושר להרגני, והפליטה הוא און, וע''כ עמים באף הורד אלהים :
<h3>{ט}</h3>
נֹדִי֮ סָפַ֪רְתָּ֫ה אָ֥תָּה שִׂ֣ימָה דִמְעָתִ֣י בְנֹאדֶ֑ךָ הֲ֝לֹ֗א בְּסִפְרָתֶֽךָ׃
<b style="color: gray;">רש"י</b> נודי ספרתה . אתה ידעת מנין המקומות שנדדתי לברוח : שימה דמעתי בנאדך . שים דמעתי בנאד שלך ותהא שמורה לפניך : הלא בספרתך . במנינך תתננה למנותה עם שאר צרותי , ( ומנחם חברו לשון ספר ממש ) :
<b style="color: gray;">מצודת דוד</b> נודי . הלא ידועות וספורות לפניך מרבית הנדודים שאני נודד מפניהם : בנאדך . להיות שמורים אצלך והלא המה ידועות וספורות לפניך ושמרם לשלם להם גמול על כולם :
<b style="color: gray;">מצודת ציון</b> בנאדך . שם כלי משקה כמו נאד החלב ( שופטים ד ) :
<b style="color: gray;">תורה תמימה</b> אמר ר"ש בן פזי א"ר יהושע בן לוי משום בר קפרא כל המוריד דמעות על אדם כשר הקב"ה סופרן ומניחן בבית גנזיו שנאמר נודי ספרתה אתה שימה דמעתי בנאדך הלא בספרתך וכו'.<small><span style="color: gray;">שבת קה ע"ב</span></small>
<b style="color: gray;">מלבי"ם פירוש המילות</b> נודי, אתה ספרתה מספר הנדודים שלי, כמה ימים אהיה נודד ובכמה מקומות. ואני מבקש שימה דמעתי בנאדך וגם הם הלא יהיו בספרתך, ר''ל בחשבון המספר שלך, למשל אם גזרת עלי עשרה נדודים במספר ובנדוד אחד היה לי צער ובכיתי דמעות כמספר עשרה נדודים, תצרף חשבון מספר הדמעות אל חשבון מספר הנדודים, ובזה ימעט זמן הנדוד לפי משקל הצער והדמעות שגם הם מן החשבון :
<b style="color: gray;">מלבי"ם ביאור המילות</b> ספרתה. מענין מספר, וכן בספרתך, שתחשוב הדמעות אל המספר של הנדודים :
<h3>{י}</h3>
אָ֥֨ז יָ֘שׁ֤וּבוּ אוֹיְבַ֣י אָ֭חוֹר בְּי֣וֹם אֶקְרָ֑א זֶה־יָ֝דַ֗עְתִּי כִּֽי־אֱלֹהִ֥ים לִֽי׃
<b style="color: gray;">מצודת דוד</b> אז ישובו . וכשישובו אויבי אחור בו ביום שאקרא אליך אז אדע בזה כי אלהים לי לעזרה ולא במקרה בא :
<b style="color: gray;">מלבי"ם פירוש המילות</b> אז, אחר שראיתי שביום אקרא אז תיכף ישובו אויבי אחור, שאחר שהתפלל לה' התפלה הזאת שבו הפלשתים ההולכים אחריו ולא צדו עוד לקחת את נפשי, בזה ידעתי כי אלהים לי שמשגיח עלי ביחוד :
<h3>{יא}</h3>
בֵּֽ֭אלֹהִים אֲהַלֵּ֣ל דָּבָ֑ר בַּ֝יהוָ֗ה אֲהַלֵּ֥ל דָּבָֽר׃
<b style="color: gray;">רש"י</b> באלהים אהלל , בה' אהלל . על מדת הדין ועל מדת הרחמים אהלל :
<b style="color: gray;">מצודת דוד</b> באלהים . ר''ל בין מתנהג עמי במדת אלהים שהוא דין אהלל דברו ובין מתנהג עמי במדת ה' שהוא רחמים אהלל דברו ואברך על הרעה כמו על הטובה :
<b style="color: gray;">תורה תמימה</b> מאי חייב לברך על הרעה כשם שמברך על הטובה אילימא כשם שמברך על הטובה הטוב והמטיב כך מברך על הרעה הטוב והמטיב והתנן על בשורות טובות אומר הטוב והמטיב על בשורות רעות אומר ברוך דיין האמת אמר רבא לא נצרכה אלא לקבולינהו בשמחה אמר ר' אחא משום ר' לוי מאי קרא חסד ומשפט אשירה לך ה' אזמרה אם חסד אשירה ואם משפט אשירה רבי שמואל בר נחמני אמר מהכא בה' אהלל דבר באלהים אהלל דבר בה' אהלל דבר זו מדה טובה באלהים אהלל דבר זו מדת פורענות וכו'.<small><span style="color: gray;">ברכות ס ע"ב</span></small>
דאמר רב אחא הנכנס להקיז דם אומר יהי רצון מלפניך יי' אלהי שיהא עסק זה לי לרפואה ותרפאני כי אל רופא נאמן אתה ורפואתך אמת לפי שאין דרכן של בני אדם לרפאות אלא שנהגו אמר אביי לא לימא אינש הכי דתני דבי רבי ישמעאל ורפא ירפא מכאן שניתנה רשות לרופא לרפאות וכו'.<small><span style="color: gray;">ברכות ס ע"א</span></small>
<b style="color: gray;">מלבי"ם פירוש המילות</b> באלהים, ואני בוטח באלהים ואהלל את הדבר שדבר עלי למשחני למלך, וכן אח''ז דבר אליו ע''י גד הנביא שילך אל ארץ יהודה והיה לו הבטחה שנית, ועז''א שזאת בטחתי שנית בה' שהוא מדת הרחמים, ששלח לו דבריו ע''י נביא ואהלל דבר, וחוץ מזה.
<h3>{יב}</h3>
בֵּֽאלֹהִ֣ים בָּ֭טַחְתִּי לֹ֣א אִירָ֑א מַה־יַּעֲשֶׂ֖ה אָדָ֣ם לִֽי׃
<b style="color: gray;">מצודת דוד</b> באלהים בטחתי . אף במדת הדין בטחתי שלא יעשה בי כלה ומה א''כ יעשה אדם לי :
<b style="color: gray;">מלבי"ם פירוש המילות</b> באלהים בטחתי, וא''כ לא אירא גם עתה מרודפי כי מה יעשה בשר לי :
<h3>{יג}</h3>
עָלַ֣י אֱלֹהִ֣ים נְדָרֶ֑יךָ אֲשַׁלֵּ֖ם תּוֹדֹ֣ת לָֽךְ׃
<b style="color: gray;">מצודת דוד</b> עלי . מוטל עלי לשלם הנדרים שנדרתי לך בעת צרה ואשלם בתודה והלל :
<b style="color: gray;">מלבי"ם פירוש המילות</b> עלי אלהים נדריך, אומר נדריך הם עלי, אתה נדרת נדר עבורי כי הבטחת ה' ע''י נביא הוא כנדר שמחויב לקיימו, והיו בזה שני נדרים, הנדר של הבטחת המלוכה ע''י שמואל, והנדר שישוב לא''י ולא יירא, ע''י גד, ואני מקבל עלי כי אשלם תודות לך, כמו שנדרת לי כך אשלם לך, ומפרש.
<h3>{יד}</h3>
כִּ֤י הִצַּ֪לְתָּ נַפְשִׁ֡י מִמָּוֶת֮ הֲלֹ֥א רַגְלַ֗י מִ֫דֶּ֥חִי לְ֭הִֽתְהַלֵּךְ לִפְנֵ֣י אֱלֹהִ֑ים בְּ֝א֗וֹר הַֽחַיִּֽים׃
<b style="color: gray;">רש"י</b> באור החיים . לשוב לארץ ישראל :
<b style="color: gray;">מצודת דוד</b> כי הצלת . על אשר הצלת נפשי ממות ואף הלא הצלת גם רגלי מלהיות נדחים עוד מדחי אל דחי בכדי להתהלך לפני אלהים בבית מקדשו ולעסוק באור החיים הם התורה והמצות כי לא אהיה עוד מוטרד להיות נדחה ומורדף :
<b style="color: gray;">מלבי"ם פירוש המילות</b> כי הצלת נפשי ממות מה שנמלטתי מיד פלשתים שזה ע''י הבטחת שמואל, הלא רגלי הצלת מדחי, לבל אהיה נדחה חוץ לארץ וזה ע''י הבטחת גד, כי אתהלך לפני אלהים הוא הפך של רגלי מדחי, באור החיים הוא הפך של נפשי ממות :
<h2>תהילים פרק-נז</h2>
<h3>{א}</h3>
לַמְנַצֵּ֣חַ אַל־תַּ֭שְׁחֵת לְדָוִ֣ד מִכְתָּ֑ם בְּבָרְח֥וֹ מִפְּנֵי־שָׁ֝א֗וּל בַּמְּעָרָֽה׃
<b style="color: gray;">רש"י</b> למנצח אל תשחת . כך כינה דוד המזמור הזה בשביל שהיה קרוב למות , ויסד מזמור זה לאמר אל תשחת אותי ה' :
<b style="color: gray;">מצודת דוד</b> אל תשחת . על כי היה קרוב להיות נלכד אז ביד שאול התפלל ואמר אל תשחיתני : במערה . להסתר עצמו במערה :
<b style="color: gray;">תורה תמימה</b> א"ל ההוא צדוקי לר' אבהו כתיב מזמור לדוד בברחו מפני אבשלום בנו וכתיב לדוד מכתם בברחו מפני שאול במערה הי מעשה הוה ברישא מכדי מעשה שאול הוה ברישא לכתוב ברישא אמר ליה אתון דלא דרשיתון סמוכין קשיא לכו אנן דדרשינן סמוכים לא קשיא לן דא"ר יוחנן סמוכין מן התורה מנין שנא' סמוכים לעד לעולם עשוים באמת וישר למה נסמכה פרשת אבשלום לפרשת גוג ומגוג שאם יאמר לך אדם כלום יש עבד שמורד ברבו אף אתה אמור לו כלום יש בן שמורד באביו אלא הוה הכא נמי הוה:<small><span style="color: gray;">ברכות י ע"א</span></small>
<b style="color: gray;">מלבי"ם פירוש המילות</b> למנצח אל תשחת, יען שעל ענין זה חבר עוד מזמור לקמן סי' קמ''ב ושם דבר מצרתו לבד, ופה דבר גם ממה שכפה את יצרו לבל ישחית את שאול, ציין מזמור זה במלות אל תשחת (שכן תפס ע''ז לשון השחתה (ש''א כ''ו) ויאמר דוד אל תשחיתהו) ומזמור זה נחלק לשני חלקים, {{{א}}} תפלה שינצל, עד פסוק ח', {{{ב}}} מדבר ממה שלא הרג את שאול וכבש יצרו וזה היה לו לכבוד ותפארת עד ששאול הכיר את צדקתו ואמונתו :
<h3>{ב}</h3>
חָנֵּ֤נִי אֱלֹהִ֨ים ׀ חָנֵּ֗נִי כִּ֥י בְךָ֮ חָסָ֪יָה נַ֫פְשִׁ֥י וּבְצֵֽל־כְּנָפֶ֥יךָ אֶחְסֶ֑ה עַ֝֗ד יַעֲבֹ֥ר הַוּֽוֹת׃
<b style="color: gray;">רש"י</b> חנני , חנני . חנני שלא אהרוג ושלא אהרג : עד יעבור הוות . עד תעבור הרעה :
<b style="color: gray;">מצודת דוד</b> חנני אלהים חנני . הכפל לחזק כדרך הצועק שכופל דבריו : עד יעבור . כאומר הן ידעתי אף אחר שאנצל עתה מידו ירדוף שוב אחרי ואני אחסה בך עד אשר יעבור ההוות מכל וכל :
<b style="color: gray;">מצודת ציון</b> הוות . שבר :
<b style="color: gray;">מלבי"ם פירוש המילות</b> חנני אלהים חנני, עד יעבר הוות, מבקש שיחנהו ה' עד שיעבור ההוות והשבר מנגד פניו, ר''ל עד שיעברו שאול ואנשיו מפה, וכפל מלת חנני, כי היה צריך חנינה אחת שיתגבר על יצרו ולא יהרוג את שאול במערה, וחנינה השנית שלא יהרגנו שאול אח''כ כשיראה אותו, על הראשון אמר כי בך חסיה נפשי, שנפשו הרוחנית היא חוסה בה' שיציל אותה מבוא בדמים להרוג משיח ה', ועל השני אמר בצל כנפיך אחסה, שהוא חסיון גופו בה' שלא יהרג, ומדמה זה כעוף המסתיר אפרוחיו תחת כנפיו בבוא עליהם עיט הטורף :
<b style="color: gray;">מלבי"ם ביאור המילות</b> בך, בצל כנפיך. חסיון הנפש הרוחנית מיחס אל ה' בעצמו, וחסיון הגוף אל צל כנפיו, כפי מדרגתם, וכבר התבאר שמלת נפשי יבא ברוב פעמים על נפש הרוחנית :
<h3>{ג}</h3>
אֶ֭קְרָא לֵֽאלֹהִ֣ים עֶלְי֑וֹן לָ֝אֵ֗ל גֹּמֵ֥ר עָלָֽי׃
<b style="color: gray;">מצודת דוד</b> עליון . היושב בשמים ממעל וידו על העליונה : גומר . המשלים לגמור מה שהבטיח עלי :
<b style="color: gray;">מלבי"ם פירוש המילות</b> אקרא לאלהים עליון, כן אקרא לאלהים מצד שהוא עליון, ר''ל ראשית כל הסבות, והסבה הראשונה לכל דבר, וכן אקרא לאל גומר עלי, מצד שהוא גם הגומר והוא הסבה האחרונה ג''כ לכל הדברים :
<b style="color: gray;">מלבי"ם ביאור המילות</b> גמר, הוא סוף המעשה (כנ''ל ז'), והוא המסובבים האחרונים :
<h3>{ד}</h3>
יִשְׁלַ֤ח מִשָּׁמַ֨יִם ׀ וְֽיוֹשִׁיעֵ֗נִי חֵרֵ֣ף שֹׁאֲפִ֣י סֶ֑לָה יִשְׁלַ֥ח אֱ֝לֹהִ֗ים חַסְדּ֥וֹ וַאֲמִתּֽוֹ׃
<b style="color: gray;">רש"י</b> חרף שאפי . ויושיעני מחרפת שאפי האומר לבלעני , שאפי גולושנט''מוי בלע''ז :
<b style="color: gray;">מצודת דוד</b> חרף שאפי סלה . מחרפת שואפי יושיעני לעולם : ואמתו . ואמתת הבטחתו :
<b style="color: gray;">מצודת ציון</b> שאפי . ענין בליעה :
<b style="color: gray;">מלבי"ם פירוש המילות</b> ישלח (הוא מאמר מוסגר, שע''ז מורה מלת סלה שבא באמצע הפסוק), ור''ל ישלח משמים ויושיעני חרף שואפי, הנה שואפי ושונאי מחרפים ואומרים לאמר ''ישלח משמים ויושיעני'', הם מחליטים שאין לי שום תשועה בדרך הטבע, ואומרים בדרך הלצה שא''א שאושע רק אם ישלח משמים ויושיעני, ר''ל שתשועתי נמנע, אבל מה שיאמרו הם דרך שחוק, אני אומר בדרך אמת ישלח אלהים חסדו ואמתו, ר''ל שאקרא לאל עליון שישלח באמת חסדו ואמתו, שאני איני מיחל על תשועה טבעית רק על תשועה שישלח לי משמים, בין מצד חסדו בין מצד אמתו והבטחתו שהבטיח ע''י נביא שאמלוך :
<b style="color: gray;">מלבי"ם ביאור המילות</b> סלה. מלת הפסק בתוך הפסוק מורה שהוא מאמר מוסגר (כנ''ל נ''ה כ') :
<h3>{ה}</h3>
נַפְשִׁ֤י ׀ בְּת֥וֹךְ לְבָאִם֮ אֶשְׁכְּבָ֪ה לֹ֫הֲטִ֥ים בְּֽנֵי־אָדָ֗ם שִׁ֭נֵּיהֶם חֲנִ֣ית וְחִצִּ֑ים וּ֝לְשׁוֹנָ֗ם חֶ֣רֶב חַדָּֽה׃
<b style="color: gray;">רש"י</b> נפשי בתוך לבאם . אבנר ועמשא שהיו לבאים בתורה ואינם מוחים בשאול : אשכבה לוהטים . אשכבה בלוהטים אנפנבלוייאנ''ץ בלע''ז , בין הזיפים שלוהטים אחר ל' הרע :
<b style="color: gray;">מצודת דוד</b> נפשי בתוך לבאים . נפשי שוכנת בין בני אדם הטורפים כלבאים ואני שוכב בין אנשים השורפים כלהב אש ופניהם כחנית וחצים : חרב . ממית בלה''ר כחרב חדה :
<b style="color: gray;">מצודת ציון</b> לבאים . שם משמות האריה : לוהטים . ענין להב כמו אש לוהט ( לקמן ק''ד ) : חדה . חדודה :
<b style="color: gray;">מלבי"ם פירוש המילות</b> נפשי שוכנת בתוך לבאים ואריות, וגם אשכבה (בתוך) לוהטים נחשים לוהטים ושורפים, אבל הלבאים והלוהטים שאני בתוכם הם מסוכנים יותר מלבאים ולוהטים אחרים כי הם בני אדם, שהלבאים והלוהטים שאני בתוכם הם בני אדם לא בע''ח בלתי מדברים, ותחת שהלבאים אין להם רק שינים של עצם, הלבאים שאני בתוכם שניהם חנית וחצים של ברזל, ותחת שלוהטים אין למו רק ארס שהוא תחת לשון בשר, לשונם הוא חרב חדה, שגרוע מלשון הנחשים השרפים, לכן.
<b style="color: gray;">מלבי"ם ביאור המילות</b> להטים. (בתוך) לוהטים, והוא ענין שרפה :
<h3>{ו}</h3>
ר֣וּמָה עַל־הַשָּׁמַ֣יִם אֱלֹהִ֑ים עַ֖ל כָּל־הָאָ֣רֶץ כְּבוֹדֶֽךָ׃
<b style="color: gray;">רש"י</b> רומה על השמים . הסתלק מן התחתונים שאינם כדי שתשרה שכינתך ביניהם על הארץ תתכבד בזו :
<b style="color: gray;">מצודת דוד</b> רומה . ר''ל עשה בהם נקם ובזה ירומם תפארתך על השמים ועל הארץ יראה כבודך כי כשהשם עושה דין ברשעים הוא מתרומם ומתנשא :
<b style="color: gray;">מלבי"ם פירוש המילות</b> רומה על השמים, שישלח משמים ויושיעהו, ונגד מ''ש אקרא לאל עליון שהוא הסבה הראשונה, אומר רומה על השמים אלהים, ונגד מ''ש לאל גומר עלי שהוא אחרית הסבות, אמר על כל הארץ כבודך, היינו שתהיה התשועה בסבתה הראשונה מאתך עפ''י נס, למעלה מן השמים שמורה על הנהגת הטבע והמערכה, וכן גמר התשועה בסבתה האחרונה תהיה מאתך בבלי אמצעי, עד שיתגלה כבודך על כל הארץ, כי אחרית המסובבים הוא בארץ :
<h3>{ז}</h3>
רֶ֤שֶׁת ׀ הֵכִ֣ינוּ לִפְעָמַי֮ כָּפַ֪ף נַ֫פְשִׁ֥י כָּר֣וּ לְפָנַ֣י שִׁיחָ֑ה נָפְל֖וּ בְתוֹכָ֣הּ סֶֽלָה׃
<b style="color: gray;">רש"י</b> כפף נפשי . האויב : נפלו בתוכה . סופן ליפול בתוכה , כפף קלי''נא בלע''ז , לשון וזוקף לכל הכפופים ( לקמן קמ''ה ) :
<b style="color: gray;">מצודת דוד</b> רשת . הנקם יהיה שהרשת אשר הכינו במקום מדרך רגלי וכ''א מהם כפף נפשי להורידני בה וחפרו לפני בור שאפול בה אני הנה בהמקום הזה עצמו יפלו בתוכה לעולם :
<b style="color: gray;">מצודת ציון</b> רשת . פח יקוש : לפעמי . לפסיעותי : נפלו . כמו יפלו עבר במקום עתיד :
<b style="color: gray;">מלבי"ם פירוש המילות</b> רשת, וה' שמע תפלתי, כי אחר שהכינו הכל לשחת אותי והייתי בתכלית הסכנה נהפך הדבר עליהם, כי אחרי שהגיעו אל המערה ששם דוד ואנשיו נפל שאול ביד דוד, וז''ש הנה הכינו רשת למקום פעמי, וגם כבר כפף נפשי ליכנס בתוך הרשת, וגם כרו לפני שיחה, כדרך ציידי חיות שאחר שילכד הבע''ח ברשת יש שיחה כרויה ששם יפול, והייתי מוכן ליפול אל השיחה, אבל לא אני נפלתי לשם, רק הם נפלו בתוכה, סלה סיום הענין :
<b style="color: gray;">מלבי"ם ביאור המילות</b> כפף. בא בל''ז כמו אחד נפש :
<h3>{ח}</h3>
נָ֘כ֤וֹן לִבִּ֣י אֱ֭לֹהִים נָכ֣וֹן לִבִּ֑י אָ֝שִׁ֗ירָה וַאֲזַמֵּֽרָה׃
<b style="color: gray;">רש"י</b> נכון לבי אלהים נכון לבי . נאמן עמך במדת הדין ונאמן עמך במדת הרחמים :
<b style="color: gray;">מצודת דוד</b> נכון . לבי נכון לבטוח באלהים וכמו שנכון לבי כן יעזור לי ואשירה על התשועה :
<b style="color: gray;">מלבי"ם פירוש המילות</b> נכון, מצייר עתה עת שנפל שאול ביד דוד במערה, ואנשיו הסיתו אותו שיהרגנו, והוא מתחזק נגד יצרו, ואומר, נכון לבי אלהים, הלב הוא הכח הממשלה אשר בנפש, הוא נכון להתגבר על יצרי, נכון לבי, ולא אשלח ידי בו, וע''ז אשירה ואזמרה שמנעני מבוא בדמים :
<h3>{ט}</h3>
ע֤וּרָה כְבוֹדִ֗י ע֭וּרָֽה הַנֵּ֥בֶל וְכִנּ֗וֹר אָעִ֥ירָה שָּֽׁחַר׃
<b style="color: gray;">רש"י</b> עורה כבודי . ולא אישן עד שלש שעות בכבודי כשאר מלכים : עורה הנבל וכנור . העירה אותי אתה הנבל וכנור התלוי על מטתי פתוח לצד הצפון וכיון שמגיע חצות לילה רוח צפונית מנשבת בו ודוד עומד ועוסק בתורה : אעירה שחר . אני מעורר את השחר ואין השחר מעוררני :
<b style="color: gray;">מצודת דוד</b> עורה . אז אדבר אל נשמתי עורה כבודי לדבר בשיר ועורה הנבל וכנור לנגן בהם בעת אעירה השחר להודות לה' :
<b style="color: gray;">מצודת ציון</b> כבודי . היא הנשמה שהוא כבוד הגוף :
<b style="color: gray;">תורה תמימה</b> אמר רב יצחק בר אדא ואמרי לה אמר רב יצחק בריה דרב אידי מאי קרא עורה כבודי עורה הנבל וכנור אעירה שחר.<small><span style="color: gray;">ברכות ד ע"א</span></small>
ובניהו בן יהוידע זו סנהדרין אביתר אלו אורים ותומים וכן הוא אומר ובניהו בן יהוידע על הכרתי ועל הפלתי ולמה נקרא שמן כרתי ופלתי כרתי שכורתין דבריהן ופלתי שמופלאין מעשיהן ואחר כך שר הצבא למלך יואב א"ר יצחק בריה דרב אדא ואמרי לה א"ר יצחק בר אבודימי מאי קרא עורה כבודי עורה הנבל וכנור אעירה שחר:<small><span style="color: gray;">סנהדרין טז ע"א</span></small>
<b style="color: gray;">מלבי"ם פירוש המילות</b> עורה, אז התעוררו כל רגשות נפשו, כבודו ששכן לעפר עד עתה, עתה התעורר עז''א עורה כבודי, הנבל וכנור מנעים זמירות שדמם ונדהם עד עתה התעורר בנועם זמירותיו, עז''א עורה הנבל וכנור, עתה אעירה שחר, שמש ההצלחה שחשך עד הנה יתחיל לזרוח, ואעיר השחר של שמש ההצלחה כי כאור בקר יזרח שמש, ר''ל כי עתה הכיר שאול עצמו את כבודו, ואמר אליו צדיק אתה ממני, ידעתי כי מלוך תמלוך :
<h3>{י}</h3>
אוֹדְךָ֖ בָעַמִּ֥ים ׀ אֲדֹנָ֑י אֲ֝זַמֶּרְךָ֗ בַּל־אֻמִּֽים׃
<b style="color: gray;">מצודת דוד</b> אודך בעמים . לפרסם שבחיך :
<b style="color: gray;">מלבי"ם פירוש המילות</b> אודך בעמים, ההודאה על הטובה, והזמר הוא ספור שבחיו ותהלותיו, זה יהיה בלאומים שיש להם דת, אספר להם תהלת ה' כי גדול הוא מעל כל אלהים :
<b style="color: gray;">מלבי"ם ביאור המילות</b> אודך בעמים, אזמרך בלאומים. ההבדל בין עמים ובין לאומים, שלאומים הם האומות שיש להם דת (כנ''ל ב' א'), והזמר מובדל מן ההודאה, שההודאה הוא מצד הטובה והזמר הוא השבח מצד עצמו, והעמים לא יכירו תהלותיו רק מצד הטובות שישיגו ממנו וע''י ההודאה, אבל הלאומים בעלי הדת יכירו תהלותיו בעצמו וביניהם יזמר לה' :
<h3>{יא}</h3>
כִּֽי־גָדֹ֣ל עַד־שָׁמַ֣יִם חַסְדֶּ֑ךָ וְֽעַד־שְׁחָקִ֥ים אֲמִתֶּֽךָ׃
<b style="color: gray;">מצודת דוד</b> כי גדול וגו' . החסד והאמת הנעשה לי גדלה עד השמים ומהראוי לפרסם אותו :
<b style="color: gray;">מלבי"ם פירוש המילות</b> (יא-יב) כי גדול עד שמים חסדך, ששני ההנהגות הנקובות בשם חסד ואמת, נמצאו גם בשמים ובשחקים, וכבר התבאר פסוק זה באורך למעלה (סי' ל''ו) במ''ש ה' בהשמים חסדך אמונתך עד שחקים עי''ש, וזה מגביל פה נגד מ''ש רומה על השמים אלהים, שזה מגביל נגד אקרא לאל עליון שהוא ראשית הסבות שבאים ע''י השמים והמערכת, כי הכל הוא ע''י ההשגחה גם בשמים, ונגד מ''ש לאל גומר עלי שגם בעת שע''פ הסבות הנמשכות יתחייב שלא אושע, תהפך את הסבה האחרונה ותגמור הדבר לישועה שזה מצד הנס הגמור שהוא ג''כ מתמיד בהנהגת ה', וזה ע''י הנס שבא מן השחקים, וכמו שהארכתי בזה למעלה שם, וא''כ רומה על השמים אלהים על כל הארץ כבודך :
<b style="color: gray;">מלבי"ם ביאור המילות</b> מעל שמים עד שחקים, חסדך אמתך. התבאר למעלה (סי' לו) :
<h3>{יב}</h3>
ר֣וּמָה עַל־שָׁמַ֣יִם אֱלֹהִ֑ים עַ֖ל כָּל־הָאָ֣רֶץ כְּבוֹדֶֽךָ׃
<b style="color: gray;">מצודת דוד</b> רומה . אז ירומם תפארתך על השמים ויראה כבודך על כל הארץ בעבור גודל התשועה :
<h2>תהילים פרק-נח</h2>
<h3>{א}</h3>
לַמְנַצֵּ֥חַ אַל־תַּשְׁחֵ֗ת לְדָוִ֥ד מִכְתָּֽם׃
<b style="color: gray;">רש"י</b> מכתם . שם נעימות שיר :
<b style="color: gray;">מלבי"ם פירוש המילות</b> למנצח אל תשחת, מיוסד על אנשי שאול שהסיתו לשאול שירדוף שנית אחרי דוד ואמרו שמצא את כנף מעילו, וע''ז ציין גם מזמור זה בשם אל תשחת ונסמך למזמור הקודם, והוסד נגד אנשי כזב ובעלי לה''ר אלה :
<h3>{ב}</h3>
הַֽאֻמְנָ֗ם אֵ֣לֶם צֶ֭דֶק תְּדַבֵּר֑וּן מֵישָׁרִ֥ים תִּ֝שְׁפְּט֗וּ בְּנֵ֣י אָדָֽם׃
<b style="color: gray;">רש"י</b> האמנם . לשון אמונה הוא האמנם אלם צדק תדברון וגו' , מזמור זה אמר על שבא אל המעגל אשר שאול שוכב שם ולקח את החנית ואת הצפחת והלך לו וקרא הלא תענה אבנר ( ש''א כ''ז ) כלומר הלא יש לך עתה להוכיח לשאול ולהראותו שעל חנם הוא רודפני שאילו רציתי הרגתיו וכך אמר בשירו האמנם נאלם מפיכם הצדק שהיה לכם לדבר והמישרי' שהיה לכם לשפוט הצדק אשר תדברון :
<b style="color: gray;">מצודת דוד</b> האמנם . כשבא דוד אל המעגל במקום שהיה שאול שוכב שם ולקח משם חנית המלך וצפחת המים והלך לו ומרחוק קרא ואמר הלא תענה אבנר וכו' כמ''ש בשמואל א' ולזה אמר האמנם נאלמתם מלדבר צדק שיש לכם לדבר והמישרים שיש לכם לשפוט בני אדם כי הלא עתה תוכלו להראות לשאול שאינני אויבו שהרי היה מסור בידי ולא הרגתיו :
<b style="color: gray;">מצודת ציון</b> האמנם . האמת :
<b style="color: gray;">תורה תמימה</b> אמר רבי יצחק מאי דכתיב האמנם אלם צדק תדברון מישרים תשפטו בני אדם מה אומנותו של אדם בעולם הזה ישים עצמו כאלם יכול אף לדברי תורה תלמוד לומר צדק תדברון יכול יגיס דעתו ת"ל מישרים תשפטו בני אדם וכו'.<small><span style="color: gray;">חולין פט ע"א</span></small>
<b style="color: gray;">מלבי"ם פירוש המילות</b> (ב-ג) האמנם אלם, וכי אפשר להאמין שיתאלמו באלומה ובאגודה אחת שני הפכים בנושא אחד, והכתובים, מקבילים צדק תדברון אף בלב עולות תפעלון, מישרים תשפטו בני אדם אף בארץ חמס ידיכם תפלסון, שבפיכם תדברו צדק ותוכיחו את האנשים לעשות צדק, ובלב תפעלו עולה, והרי הלב סותר אל הדבור, וגם תשפטו בני אדם לעשות מישרים ושלא יחמסו ויגזלו, ואתם בעצמכם תפלסון בארץ בפרהסיא את חמס ידכם, והרי המעשה סותר אל הדבור :
<b style="color: gray;">מלבי"ם ביאור המילות</b> אלם. מענין מאלמים אלומים, איך תאגדו ותחברו שני הפכים. צדק תדברון, מישרים תשפטו, הצדק לפי חקות המשפט, והמישרים הם לפי היושר, וצדק נופל על משפט והמישרים על הדבור והתוכחה, כמ''ש ושפט בצדק דלים והוכיח במישור (ישעיה י''א) ופה יספר שהם הוסיפו לעשות שגם בדבורם יוכיחו על הצדק, וגם במשפט ישפטו ע''פ היושר שהוא יותר מן הצדק, כמ''ש (למעלה ט') על ישפוט תבל בצדק ולאומים במישרים :
<h3>{ג}</h3>
אַף־בְּלֵב֮ עוֹלֹ֪ת תִּפְעָ֫ל֥וּן בָּאָ֡רֶץ חֲמַ֥ס יְ֝דֵיכֶ֗ם תְּפַלֵּֽסֽוּן׃
<b style="color: gray;">רש"י</b> אף בלב עולות תפעלון . ולא עוד אלא שבלבבכם אתם חורשים רעה לפעול עול : עולות . כמו עוולות כאשר יאמר מן שור שוורים , ומעיר עיירים , ושלשים עיירים להם ( שופטים י' ) שהם לשון עיר וקריה : בארץ חמס ידיכם תפלסון . בתוך הארץ אתם מכריעים חמס ידיכם עד שהוא שוקל משקל רב , תפלסון קונטערפיי''שץ בלע''ז :
<b style="color: gray;">מצודת דוד</b> אף בלב . לא סוף הדבר שלא למדתם זכות אלא אף בכוונת הלב תפעלו העול בארץ . תפלסון . תיישרו את החמס אשר בידכם לומר על החמס שישר הוא :
<b style="color: gray;">מצודת ציון</b> עולת . מלשון עולה : תפלסון . ענין יושר ועש''ז יקרא מטה המשקל בשם פלס כי מיישר המשקל וכן פלס מעגל רגליך ( משלי ה' ) :
<h3>{ד}</h3>
זֹ֣רוּ רְשָׁעִ֣ים מֵרָ֑חֶם תָּע֥וּ מִ֝בֶּ֗טֶן דֹּבְרֵ֥י כָזָֽב׃
<b style="color: gray;">רש"י</b> זורו רשעים מרחם . ממעי אמם הם נעשים זרים להקב''ה כדרך שעשה עשו ויתרוצצו הבנים בקרבה ( בראשית כ''ה ) : זורו . נזורו כמו שומו שמים ( ירמיה ב' ) , וימררוהו ורבו ( בראשית מ''ט ) , רומו מעט ( איוב כ''ד ) , כולן לשון נפעלו :
<b style="color: gray;">מצודת דוד</b> זורו . הרשעים הללו נעשו זרים לה' מעת צאתם מן הרחם : תעו . המדברים עלי כזב תעו מדרך הטובה מעת צאתם מבטן :
<b style="color: gray;">תורה תמימה</b> ההיא עוברה דארחא אתו לקמיה דרבי חנינא אמר להו לחושו לה ולא אילחישא קרי עליה זורו רשעים מרחם נפק מינה שבתאי אצר פירי:<small><span style="color: gray;">יומא פב ע"ב</span></small>
<b style="color: gray;">מלבי"ם פירוש המילות</b> זרו, אומר שאנשי כזב האלה הצבועים והחנפים הם גרועים מן הרשעים בפרהסיא, כי הרשעים הם זורו מעת שיצאו מרחם, דהיינו אחר לידתן, אבל דוברי כזב הם תעו מבטן אמם, גם בטרם נולדו ויצאו מרחם, ור''ל שהרשעים אין רשעתם טבעי להם, כי האדם לא נברא שיהיה רשע, ותולדות האדם נוטה אל הצדק, רק ירשיע אח''ז ע''י חברים ושכנים ומורים רעים וכדומה, אבל בעלי הכזב תכונתם וטבעם רע, ורעתם אינו דבר מקרי רק עצמי וטבעי להם :
<b style="color: gray;">מלבי"ם ביאור המילות</b> מרחם. מבטן. הבטן מצייר בעוד הולד בבטן אמו, והרחם מציין יציאתו לחוץ כמ''ש (ירמיה א') :
<h3>{ה}</h3>
חֲמַת־לָ֗מוֹ כִּדְמ֥וּת חֲמַת־נָחָ֑שׁ כְּמוֹ־פֶ֥תֶן חֵ֝רֵ֗שׁ יַאְטֵ֥ם אָזְנֽוֹ׃
<b style="color: gray;">רש"י</b> חמת למו . ארס יש להם להרוג את הבריות כדמות הנחש : כמו פתן חרש יאטם אזנו . הנחש כשהוא מזקין נעשה חרש באזנו אחת ואוטם השנית בעפר שלא ישמע את הלחש כשחבר משביעו שלא יזיק :
<b style="color: gray;">מצודת דוד</b> חמת למו . בכעסם מטילים ארס כנחש והוא ענין מליצה : כמו פתן חרש . המה כמו פתן אשר לעוצם רעתו לא יועיל לו הלחש כאלו היה חרש ואוטם אזנו לבל ישמע כי כן הרשעים הללו לא יועיל בם המוסר כאילו היו חרשים וכו' :
<b style="color: gray;">מצודת ציון</b> חמת . ארס כמו חמת תנינים יינם ( דברים ל''ב ) : פתן . מין נחש רע : יאטם . יסתום כמו אוטם אזנו ( משלי כ''א ) :
<b style="color: gray;">מלבי"ם פירוש המילות</b> (ה-ו) חמת למו כדמות חמת נחש, הנחש נושך את האדם שלא להנאתו רק מצד האיבה שהושת בינו ובין האדם, שהאדם ישופנו ראש ולכן הוא ישופנו עקב מיראתו פן יהרוג אותו, וכן ידמה חמתם של בעלי לה''ר אלה, כאילו הם מתיראים ממני שלא אעשה להם רעה ולכן ידברו עלי לה''ר, שנדמה לנשיכת נחש כמ''ש אם ישוך הנחש בלא לחש ומה יתרון לבעל הלשון, אולם לעומת זה הנחש שומע לחש ואינו מזיק, והוא במליצה שמלחשים לו שלא יירא מן האדם כי אינו אויב לו ולא דורש רעתו, ואז לא ישוך, וכן היה ראוי שאחר שלחשתי להם ע''י מה שהראיתי ע''י כריתות כנף המעיל שאיני דורש רעת שאול היה ראוי שישמעו לחש אבל הם דומים כפתן חרש יאטם אזנו אשר לא ישמע לקול מלחשים הגם שהחובר חברים הוא מחוכם ויודע לחש, כן הם האטימו אזנם משמוע לחש :
<b style="color: gray;">מלבי"ם ביאור המילות</b> חמת. כמו אם אתן שנת לעיני :
<h3>{ו}</h3>
אֲשֶׁ֣ר לֹא־יִ֭שְׁמַע לְק֣וֹל מְלַחֲשִׁ֑ים חוֹבֵ֖ר חֲבָרִ֣ים מְחֻכָּֽם׃
<b style="color: gray;">רש"י</b> אשר לא ישמע וגו' . מחובר למקרא שלפניו ואוטם אזנו בשביל שלא ישמע לקול מלחשים : חובר חברים . שיודע ללחוש את הנחשים :
<b style="color: gray;">מצודת דוד</b> אשר וגו' . בעבור רוע טבעו לא ישמע לקול מלחשים ואף אם החובר חברים הוא מחוכם מאד בדבר הלחש עכ''ז לא ישמע לקול לחשו :
<b style="color: gray;">מצודת ציון</b> חובר חברים . היודע לחש וכן וחובר חבר ( דברים י''ח ) :
<b style="color: gray;">מלבי"ם ביאור המילות</b> מלחשים, חובר חברים. החובר מאסף הנחשים ביחד, והוא גדול ממלחש על נחש אחד, ומוסיף במליצתו :
<h3>{ז}</h3>
אֱ‍ֽלֹהִ֗ים הֲרָס־שִׁנֵּ֥ימוֹ בְּפִ֑ימוֹ מַלְתְּע֥וֹת כְּ֝פִירִ֗ים נְתֹ֣ץ ׀ יְהוָֽה׃
<b style="color: gray;">רש"י</b> מלתעות . שנים הפנימיות שקורין מייש''ליש בלע''ז :
<b style="color: gray;">מצודת דוד</b> שנימו . של הרשעים הללו : כפירים . הטורפים ככפירים :
<b style="color: gray;">מצודת ציון</b> מלתעות . הם השנים הגדולים והוא מתהפך כמו ומאכלות מתלעותיו ( משלי ל' ) :
<b style="color: gray;">מלבי"ם פירוש המילות</b> אלהים הרס שנימו בפימו, מדמה הלה''ר שלהם כשינים שבם יאחזו החיות הטורפות את טרפם, וכמלתעות כפירים שבם ידיקו את הטרף, ובקש מה' שיהרוס שניהם בל יוכלו לאחוז את הטרף, ואף שכבר הוא בפיהם יתוץ מלתעותיהם בל יוכלו להשחיתו :
<b style="color: gray;">מלבי"ם ביאור המילות</b> שנימו. הם החדות. ומלתעות. הם הטוחנות. הרס, נתוץ, הנתוץ מוסיף על ההירוס, שההורס מפרקן מחבורן והנותץ משברם לחלקים כמ''ש התו''ה (שמיני סי' קל''ט) ומוסיף והולך כדרכו :
<h3>{ח}</h3>
יִמָּאֲס֣וּ כְמוֹ־מַ֭יִם יִתְהַלְּכוּ־לָ֑מוֹ יִדְרֹ֥ךְ (חצו) [חִ֝צָּ֗יו] כְּמ֣וֹ יִתְמֹלָֽלוּ׃
<b style="color: gray;">רש"י</b> ימאסו . לעצמם שיהיו נמאסים בעיניהם מדאגה וכמו במים יתהלכו דוגמתו ( יחזקאל כ''א ) כל ברכים תלכנה מים מדמעות ( סא''א ) : ידרוך חציו . הקב''ה לנגד' כדי שיתמוללו , יתמוללו שיאנ''ט פרוייאיי''ץ בלע''ז :
<b style="color: gray;">מצודת דוד</b> ימאסו . יהיו נמסים כמים וילכו לאבדון : ידרוך . המקום ידרוך עליהם חציו ויהיו כדברים הנכרתים חיש מהר :
<b style="color: gray;">מצודת ציון</b> ימאסו . ימססו ובאה האל''ף במקום אות הכפל וכן אשר בזאו ( ישעיה י''ח ) ומשפטו בזזו : יתמוללו . יכרתו כמו ימולל ויבש ( לקמן צ' ) :
<b style="color: gray;">מלבי"ם פירוש המילות</b> ימאסו וימסו, כמו מים אשר יתהלכו למו כי אינם מדובקים יחד ויתפרדו לטפות טפות, כן יתפרד קבוצם, וגם בעת שידרוך חציו יהיו דומה כמו יתמוללו כדבר הנמלל שנקטף ראשו, כן יקטף ראש החד של החצים :
<b style="color: gray;">מלבי"ם ביאור המילות</b> ימאסו, האל''ף תמורת הכפל כמו עורי רגע וימאס (איוב ז') ימססו : כמו יתמללו. כמו ימולל ויבש. ועי' ישעיה (כ''ד) שבא על קטיפת ראש הדבר שיקטפו ראשי החצים וכראש שבולת ימלו, וע''ד המליצה יל''פ מענין מלל ודבור, שבעת ידרוך חציו יהיה דומה כאלו החצים ימללו וידברו לאמר, כמו שבלול תמס יהלך, ר''ל שע''י שידרוך חציו יכרת ויאבד :
<h3>{ט}</h3>
כְּמ֣וֹ שַׁ֭בְּלוּל תֶּ֣מֶס יַהֲלֹ֑ךְ נֵ֥פֶל אֵ֝֗שֶׁת בַּל־חָ֥זוּ שָֽׁמֶשׁ׃
<b style="color: gray;">רש"י</b> שבלול . יש פותרין לימצ''א בלע''ז . ויש פותרין כמו שבולת מים ( לקמן ס''ט ) וכפל הלמ''ד כמו מן ימל קצירו ( איוב י''ח ) , ימולל ( לקמן צ' ) : תמס . נמס והולך תמס שם דבר הוא , המ''ם יסוד ועיקר הוא והתי''ו בו יסוד נופל כמו תי''ו של תבל עשו ( ויקרא כ' ) : נפל אשת . טלפ''א בלע''ז , שאין לה עינים והיא תנשמת דמתרגמינן אשותא כך פירשוהו רבותינו , ויש פותרין נפל של אשה כמו אשת הזמה ( יחזקאל כ''ג ) , ויש תי''ו בלא דבקות כמו ( משלי ד' ) עטרת תפארת תמגנך כמו נפל של אשה שלא חזו הנפלים שמש , וללשון ראשון הוי נפל ואשת כמו ואני ככבש אלוף ( ירמיה י''א ) שהוא כמו כבש ואלוף , ופי' מנחם ככבש ואלוף הוא שור אף כאן נפל ואשת ( צוה להגיה סא''א ) :
<b style="color: gray;">מצודת דוד</b> כמו שבלול . כשבלול הזה אשר דרכו להיות נמס והולך בזרוח עליו השמש וכמו הנפל של אשה אשר . אינו רואה השמש כן הרשעים הללו לא יראו השמש ר''ל אור הישועה :
<b style="color: gray;">מצודת ציון</b> שבלול . שם שרץ מה : תמס . מלשון המסה :
<b style="color: gray;">תורה תמימה</b> מאי אישות אמר רב יהודה בריה שאין לה עינים אמר רבא בר ישמעאל ואיתימא רב יימר בר שלמיא מאי קרא כמו שבלול תמס יהלך נפל אשת בל חזו שמש וכו'.<small><span style="color: gray;">מועד קטן ו ע"ב</span></small>
<b style="color: gray;">מלבי"ם פירוש המילות</b> כמו שבלול (שנעקע) שסגולתו שכמעט שיגעו בם ימלטו מקרבם ליחה רבה עד שידמה כאלו הם נמסים, (וידוע שע''י הריר שבם יתנועעו בקל ועל זה אמר תמס יהלך) , ויהיו דומים כנפל אשת שרץ שתום העין אשר בל חזה שמש, (וי''ל נפל אשת מין נחש עור (בלינדע שלייכע) שסגולתו שבנגוע איש בו יתקשה כאבן ויפול לחתיכות, ונקרא נפל ע''י נפילתו לחתיכות, ואשת ע''ש עורונו, אישון לילה ואפלה), ור''ל או שימס כמים בנגעו בו, והנמשל ע''י הוכוח של דוד בעת שכרת כנף המעיל, או יהיה עור בלתי רואה ויתקשה כאבן, ואם לא ירף ידיו יפול לחתיכות :
<b style="color: gray;">מלבי"ם ביאור המילות</b> תמס. שם, שרשו מסס, והתי''ו למשקל השם. אשת, מין שרץ בדברי חז''ל, ואני פירשתי לפני ענינו :
<h3>{י}</h3>
בְּטֶ֤רֶם יָבִ֣ינוּ סִּֽירֹתֵיכֶ֣ם אָטָ֑ד כְּמוֹ־חַ֥י כְּמוֹ־חָ֝ר֗וֹן יִשְׂעָרֶֽנּוּ׃
<b style="color: gray;">רש"י</b> בטרם יבינו סירותיכם אטד . אשר בטרם ידעו קוצים רכים שלכם להיות אטדים קשים כלומר עד שלא יגדלו בני הרשעים : כמו חי כמו חרון . כלומר בגבורה ובחוזק ובחרון יסערם הקב''ה , חי לשון גבורה :
<b style="color: gray;">מצודת דוד</b> בטרם . עד לא יבינו ענפי הקוצים להיות מתקשים כמצב אילן הקוץ ר''ל עד לא ובינו בני הרשעים להרשיע כאביהם : כמו חי . כמו דבר הנעקר ע''י אדם בריא וכמו הנעקר בחרון אף כי אז לא ישאר מאומה כן יעקרם ה' ברוח סערה לבל ישאר שארית :
<b style="color: gray;">מצודת ציון</b> סירותיכם . ענפי הקוצים כמו עד סירים סבוכים ( נחום א' ) : אטד . הוא מצבת אילן הקוץ וכן ויאמר האטד אל העצים ( שופטים ט ) : חי . ענין בריאות כמו עד חיותם ( יהושע ה' ) : ישערנו . מל' סערה ועם שהוא בשי''ן :
<b style="color: gray;">מלבי"ם פירוש המילות</b> בטרם יבינו סירותיכם אטד, האטד בוער תחת הסירות, כמ''ש כקול הסירים תחת הסיר, ובעת יתחיל הבשר שבסיר להתבשל ירגיש הסיר כי יש אטד תחתיו המחמם אותו, ומעלה רתיחות כנגדו, וימליץ שאז יבין הסיר את האטד, אולם בטרם שיבין הסיר את האטד, היינו בעוד שלא התחמם מן אש האטד, הבשר עדיין חי, ויאמר שגם בטרם שיבינו הסירות את האטד, הגם שהוא כמו חי, ר''ל כבשר חי שלא נתבשל בכ''ז כמו חרון ישערנו, יסער וישליך אותו כמו חרון, היינו כבשר שחרה ונחר ונשרף מן האש שמשליכין אותו, והמליצה שפורעניות הרשע ידמה כבישול הסיר כמ''ש (יחזקאל כ''ד) שפות הסיר שפות, וכשבא הפורעניות בזמנו ימשיל שנתבשל הבשר, ויצייר שיבא הפורעניות לפני זמנו בעודו דומה כמו חי, ובכ''ז יהיה כדבר הנחרר ונשרף מרוב האש, ואז.
<b style="color: gray;">מלבי"ם ביאור המילות</b> יבינו. במליצה ייחסו תבונה וכל כחות נפשיים לעצמים בלתי בע''ח, כמו אף אם יבין מפרשי עב (איוב ל''ו). סירותיכם. הסירות שמבשלים בהם. חי. בשר שלא נתבשל וכן נקרא בדברי חז''ל. חרון. שרשו חרה, דבר הנחרה וחרר מני אש. ישערנו. כמו יסערנו בס', או שמתחלף עם שי''ן ימנית כמו כתאנים השוערים, דבר מאוס שמשליכין אותו :
<h3>{יא}</h3>
יִשְׂמַ֣ח צַ֭דִּיק כִּי־חָזָ֣ה נָקָ֑ם פְּעָמָ֥יו יִ֝רְחַ֗ץ בְּדַ֣ם הָרָשָֽׁע׃
<b style="color: gray;">מצודת דוד</b> כי חזה . כאשר יראה נקמת ה' : פעמיו ירחץ . בדרך הלוכו ירחץ רגליו בדם הרשע הנשפך בארץ :
<b style="color: gray;">מצודת ציון</b> חזה . ראה : פעמיו . רגליו אשר צועד בהם :
<b style="color: gray;">תורה תמימה</b> חושים בריה דדן תמן הוה ויקירן ליה אודניה אמר להו מאי האי ואמרו ליה קא מעכב האי עד דאתי נפתלי מארעא דמצרים אמר להו ועד דאתי נפתלי מארעא דמצרים יהא אבי אבא מוטל בבזיון שקל קולפא מחייה ארישיה נתרן עיניה ונפלו אכרעא דיעקב פתחינהו יעקב לעיניה ואחיך והיינו דכתיב ישמח צדיק כי חזה נקם פעמיו ירחץ בדם הרשע באותה שעה נתקיימה נבואתה של רבקה דכתיב למה אשכל גם שניכם יום אחד ואע"ג דמיתתן לא ביום אחד הואי קבורתן מיהא ביום אחד הואי ואי לא עסק ביה יוסף אחיו לא הוו מעסקי ביה והכתיב וישאו אותו בניו ארצה כנען אמרו הניחו לו כבודו במלכים יותר מבהדיוטות:<small><span style="color: gray;">סוטה יג ע"א</span></small>
<b style="color: gray;">מלבי"ם פירוש המילות</b> ישמח צדיק כי חזה נקם, המליץ יצייר את הנקם כעצם מופשט חי, שהוא הורג את הרשע, ואחר שהרג אותו אז הנקם ירחץ את פעמיו בדמו, ועז''א הצדיק יחזה, איך שהנקם הוא ירחץ את פעמיו בדם של הרשע, (ועז''א לשון חזה כי הנקם הוא עצם הגיוני שאין רואים אותו בעין רק במחזה הלב) :
<b style="color: gray;">מלבי"ם ביאור המילות</b> חזה נקם. יש הבדל בין ראה ובין חזה, שראה הוא בעין, וחזה הוא מה שחוזה ברוח ובלב, כמ''ש ישעיה (ל' י') ובכ''מ, ועל עצמיים הגיונים ראוי לבא מלת חזה, ופה בא הנקם כעצם מופשט, והצדיק חוזה אותו במחזה הלב, איך ירחץ פעמיו בדם הרשע אשר הרג :
<h3>{יב}</h3>
וְיֹאמַ֣ר אָ֭דָם אַךְ־פְּרִ֣י לַצַּדִּ֑יק אַ֥ךְ יֵשׁ־אֱ֝לֹהִ֗ים שֹׁפְטִ֥ים בָּאָֽרֶץ׃
<b style="color: gray;">רש"י</b> ויאמר אדם אך פרי לצדיק . ואז יאמרו הבריות ודאי יש פירות ותשלום שכר במעשה הצדיקים שנקם הקב''ה נקמתם : יש אלהים . דיין שופט רשעים בארץ :
<b style="color: gray;">מצודת דוד</b> ויאמר אדם . אז יאמר כל אדם אך סוף הדבר הוא אשר יש פרי ותשלום גמול לצדיק ויש אלהים שופטים לשפוט את הרשע כרשעתו ואם ייטב לו בראשיתו אך סוף הדבר לקבל גמול :
<b style="color: gray;">מלבי"ם פירוש המילות</b> ויאמר, והנקם יאמר אל הצדיק ובני אדם העומדים שם, יאמר להם אדם אתה אדם, ראה כי אך פרי לצדיק, שיש שכר טוב לצדיק, וכן ראה כי יש אלהים שופטים בארץ לשלם לעושי רע כרעתו, כי ממה שיראו עונש הרשע ואיך ה' רב ריב הצדיק מידו, יכירו כולם שיש אלהים משגיח, ושיש שכר ועונש :
<b style="color: gray;">מלבי"ם ביאור המילות</b> ויאמר אדם. הוא שם הקריאה, הנקם יאמר אתה אדם כי כשידבר עצם שאינו אדם אל האדם קוראהו בשם אדם, כמו שקרא ליחזקאל בן אדם :
<h2>תהילים פרק-נט</h2>
<h3>{א}</h3>
לַמְנַצֵּ֣חַ אַל־תַּשְׁחֵת֮ לְדָוִ֪ד מִ֫כְתָּ֥ם בִּשְׁלֹ֥חַ שָׁא֑וּל וַֽיִּשְׁמְר֥וּ אֶת־הַ֝בַּ֗יִת לַהֲמִיתֽוֹ׃
<b style="color: gray;">רש"י</b> אל תשחת . כך קרא שם המזמור על שם שהיה קרוב למות ולהיות נשחת מבקש רחמים על הדבר : וישמרו את הבית . כשאמרה להם מיכל חולה הוא ( ש''א י''ט ) והבריחו בלילה :
<b style="color: gray;">מצודת דוד</b> וישמרו . לשמור את בית דוד שלא יברח בלילה להמיתו בבוקר כמ''ש בשמואל א' :
<b style="color: gray;">מלבי"ם פירוש המילות</b> למנצח אל תשחת, בל ישחיתהו שאול, ומזמור זה נחלק לג' חלקים, תחלה מדבר על עת שהיה לפני שאול ויטל עליו את החנית להכותו וה' הצילהו, (עד פסוק ז'), אח''כ מדבר על מה ששלח בערב שומרים לשמור את הבית להמיתו ונודע לו הדבר בעזרת ה', ומתפלל שימלט מידם (עד פסוק ט''ו), ואח''כ מקלל את אויביו (עד סוף הסימן) :
<h3>{ב}</h3>
הַצִּילֵ֖נִי מֵאֹיְבַ֥י ׀ אֱלֹהָ֑י מִּמִתְקוֹמְמַ֥י תְּשַׂגְּבֵֽנִי׃
<b style="color: gray;">מצודת דוד</b> ממתקוממי . מהאנשים הקמים עלי תחזקני :
<b style="color: gray;">מלבי"ם פירוש המילות</b> הצילני מאויבי, הם הדורשים רעה בלב, ממתקוממי תשגבני, הם הקמים עליו להרגו, מבקש שיתגבר עליהם :
<b style="color: gray;">מלבי"ם ביאור המילות</b> מאיבי. ממתקוממי. האויב בלב, והמתקומם הוא בפועל :
<h3>{ג}</h3>
הַ֭צִּילֵנִי מִפֹּ֣עֲלֵי אָ֑וֶן וּֽמֵאַנְשֵׁ֥י דָ֝מִ֗ים הוֹשִׁיעֵֽנִי׃
<b style="color: gray;">מלבי"ם פירוש המילות</b> הצילני מפועלי און הוא נגד אויביו בצנעה שמדברים עליו לה''ר, ומאנשי דמים הושיעני הוא נגד מתקוממיו שרוצים לרצחו :
<b style="color: gray;">מלבי"ם ביאור המילות</b> הצילני, הושיעני. התשועה יפול בעת מלחמה כמ''ש ממתקוממי תשגבני, וההצלה על החורש רעה בצנעה, שלא יפיק זממו, הגם שהוא לא ידע מזה כלל, שע''ז לא שייך תשועה, ועי' למעלה (ז' ב') :
<h3>{ד}</h3>
כִּ֤י הִנֵּ֪ה אָֽרְב֡וּ לְנַפְשִׁ֗י יָג֣וּרוּ עָלַ֣י עַזִ֑ים לֹא־פִשְׁעִ֖י וְלֹא־חַטָּאתִ֣י יְהוָֽה׃
<b style="color: gray;">רש"י</b> יגורו עלי . לנוס בביתי לשמרני :
<b style="color: gray;">מצודת דוד</b> יגורו . יתאספו עלי בני אדם חזקים לתפשני ואני לא חטאתי להם כאשר ידעת אתה ה' :
<b style="color: gray;">מלבי"ם פירוש המילות</b> כי הנה מה שארבו לנפשי ומה שיגורו ויתקבצו עלי, הוא מצד שהם עזים, לא פשעי ולא חטאתי אורב עלי, רק עזים אורבים שלא כדין :
<b style="color: gray;">מלבי"ם ביאור המילות</b> פשעי, חטאתי. חטאת קל מפשע, ומוסיף אף לא חטאתי. ה'. אתה ה' :
<h3>{ה}</h3>
בְּֽלִי־עָ֭וֹן יְרוּצ֣וּן וְיִכּוֹנָ֑נוּ ע֖וּרָה לִקְרָאתִ֣י וּרְאֵה׃
<b style="color: gray;">רש"י</b> בלי עון . לא חטאתי להם : ויכוננו . מזומנים להרוג :
<b style="color: gray;">מצודת דוד</b> בלי עון . לא העויתי להם והמה רצים ומכינים עצמם ללכדני לכן עורה לקראתי וראה בעניי :
<b style="color: gray;">מלבי"ם פירוש המילות</b> בלי, ובכ''ז ידמה להם כי ירוצון ויכוננו בלי עון, דהיינו שחושבים שאין להם עון בזה ושמותר להם להרגני, עורה לקראתי, ר''ל עמוד על צד המגביל לקראתי, שהוא צד של השולחן שישב שם שאול ומשם הטיל החנית עליו להכותו, וראה והשגיח שלא יבצע את מחשבתו :
<h3>{ו}</h3>
וְאַתָּ֤ה יְהוָֽה־אֱלֹהִ֥ים ׀ צְבָא֡וֹת אֱלֹ֘הֵ֤י יִשְׂרָאֵ֗ל הָקִ֗יצָה לִפְקֹ֥ד כָּֽל־הַגּוֹיִ֑ם אַל־תָּחֹ֨ן כָּל־בֹּ֖גְדֵי אָ֣וֶן סֶֽלָה׃
<b style="color: gray;">רש"י</b> הקיצה לפקד כל הגוים . ואת הרשעים שפוט כמשפטי הגוים ועליהם אל תחון :
<b style="color: gray;">מצודת דוד</b> הקיצה . ר''ל כמו שאתה מעורר עצמך לפקוד את העובדי גילולים כן אל תתן חנינה לעולם לאלו הבוגדים מישראל העושים און :
<b style="color: gray;">מלבי"ם פירוש המילות</b> ואתה, באשר החליט בדעתו אז לברוח, והוא היה עד עתה שר צבאות ישראל ללחום עם הפלשתים, מוסר צבאותיו אל ה' שהוא יהיה עתה שר צבא ישראל וילחם מלחמותיהם, וז''ש ואתה ה' אלהים צבאות מצד שאתה אלהי ישראל ומשגיח עליהם, הקיצה לפקוד כל הגוים הבאים להלחם על ישראל תהיה אתה הפוקד החיל כנגדם (כי אנכי אברח מן הארץ), ובכל זה אל תחון כל בוגדי און, אל תחון גם את שאול ואנשיו הבוגדים להרגני, שתציל את ישראל מאויביהם והם יאבדו במלחמה, כמ''ש או ה' יגפנו וכו' או במלחמה ירד ונספה, סלה סיום הענין :
<h3>{ז}</h3>
יָשׁ֣וּבוּ לָ֭עֶרֶב יֶהֱמ֥וּ כַכָּ֗לֶב וִיס֥וֹבְבוּ עִֽיר׃
<b style="color: gray;">רש"י</b> ישובו לערב וגו' , הנה יביעון בפיהם . פתרון שני מקראות הללו נופל זה על זה , ישובו לערב לא דים מה שעשו ביום אלא אף לערב ישובו על רעתם לשמור שלא אברח ואצא מן העיר ומה עשו ביום הנה כל היום יביעו בפיהם לרגל עלי אל שאול :
<b style="color: gray;">מצודת דוד</b> ישובו לערב . ר''ל ביום ילשינו עלי ולערב שבים לביתי לשמרני וכאשר נמלטתי סבבו בעיר לחפש אחרי ויהמו בקול בעת החפוש ככלב הזה הסובב ומחפש והומה :
<b style="color: gray;">תורה תמימה</b> דרש רבא מאי דכתיב חתר בחשך בתים יומם חתמו למו לא (ראו) [ידעו] אור מלמד שהיו נותנים עיניהם בבעלי ממון ומפקידים אצלו אפרסמון ומניחים אותו בבית גנזיהם לערב באים ומריחין אותו ככלב שנא' ישובו לערב יהמו ככלב ויסובבו עיר ובאים וחותרים שם ונוטלין אותו ממון ערום הלכו מבלי לבוש ואין כסות בקרה חמור יתומים ינהגו יחבלו שור אלמנה גבולות ישיגו עדר גזלו וירעו והוא לקברות יובל ועל גדיש ישקוד וכו'.<small><span style="color: gray;">סנהדרין קט ע"ב</span></small>
<b style="color: gray;">מלבי"ם פירוש המילות</b> ישובו לערב, יספר עתה איך שב שאול שנית בערב וישלח שומרים סביב ביתו להמיתו, בערב שבו שנית לרצחני, יהמו ככלב, מדמה את השומרים ככלבים שהם ג''כ שומרי הבית, כן יהמו גם הם ויסובבו את העיר :
<h3>{ח}</h3>
הִנֵּ֤ה ׀ יַבִּ֘יע֤וּן בְּפִיהֶ֗ם חֲ֭רָבוֹת בְּשִׂפְתוֹתֵיהֶ֑ם כִּי־מִ֥י שֹׁמֵֽעַ׃
<b style="color: gray;">רש"י</b> חרבות בשפתותיהם . ואומרים בלבם מי שומע :
<b style="color: gray;">מצודת דוד</b> חרבות . הלה''ר שמדברים בפיהם כאלו יתנו חרבות ביד שאול להמיתני כי יאמרו מי שומע ולא יראו מאלהים :
<b style="color: gray;">מצודת ציון</b> יביעון . ידברו כמו יביע אומר ( לעיל י''ט ) :
<b style="color: gray;">מלבי"ם פירוש המילות</b> הנה, רק גרועים המה מן הכלבים בשני דברים {{{א}}} הכלבים רק מנבחים לא מדברים, וכלבים אלה יביעון בפיהם {{{ב}}} הכלבים רק נושכים לא ממיתים בחרב, והם חרבות בשפתותיהם, שיאמרו בשפתותיהם כי יהרגני בחרב בבקר, ואמרו זה בלט וחשבו כי מי שומע, ולא יודע הדבר אלי עד הבקר :
<h3>{ט}</h3>
וְאַתָּ֣ה יְ֭הוָה תִּשְׂחַק־לָ֑מוֹ תִּ֝לְעַ֗ג לְכָל־גּוֹיִֽם׃
<b style="color: gray;">רש"י</b> ואתה ה' . אשר תלעג תשחק גם לרשעי' הללו :
<b style="color: gray;">מצודת דוד</b> תשחק למו . אתה שוחק על דבריהם כמו שאתה לועג לכל גוים שאינם מאמינים בך :
<b style="color: gray;">מלבי"ם פירוש המילות</b> ואתה, אבל אתה ה' תשחק למו, כי אתה תפר עצתם, וכן תלעג לכל גוים שישמחו על זה שימות הלוחם מלחמת ה' עמהם :
<b style="color: gray;">מלבי"ם ביאור המילות</b> תשחק, תלעג. עי' למעלה (ב' ד'), ומוסיף תלעג שהוא יותר מן השחוק :
<h3>{י}</h3>
עֻ֭זּוֹ אֵלֶ֣יךָ אֶשְׁמֹ֑רָה כִּֽי־אֱ֝לֹהִ֗ים מִשְׂגַּבִּֽי׃
<b style="color: gray;">רש"י</b> עוזו אליך אשמרה . עזו ותקפו של אויבי החזק עלי , אליך אשמורה ואצפה לעזרני הימנו :
<b style="color: gray;">מצודת דוד</b> עוזו . מפני רוב חזקו של שאול אמתין על תשועתך כי אתה משגבי אבל בידי אין כח לעמוד נגדו :
<b style="color: gray;">מצודת ציון</b> אשמרה . ענין המתנה כמו ואביו שמר את הדבר ( ברא' ל''ז ) :
<b style="color: gray;">מלבי"ם פירוש המילות</b> עזו, אתה אומר אלי בשחוק, דע כי ''עזו של שאול אליך אשמורה'', אני שומר עז שאול ומלכותו אליך, שאתה תמלוך תחתיו ואתה תעוז נגד הגוים במלחמה, כי אתה אלהים משגבי, ר''ל שזה תאמר אלי במה שאתה משגבי ומחזקני נגד שאול וגם נגד פלשתים במלחמת קעילה, בזה תודיע שעוזו של שאול שמור אלי, ושאני מוכן למלוך תחתיו :
<h3>{יא}</h3>
אֱלֹהֵ֣י (חסדו) [חַסְדִּ֣י] יְקַדְּמֵ֑נִי אֱ֝לֹהִ֗ים יַרְאֵ֥נִי בְשֹׁרְרָֽי׃
<b style="color: gray;">רש"י</b> יקדמני . יקדים לי עזרתי קודם שתשלוט בי יד שונאי : יראני בשוררי . מה שאני תאב לראות :
<b style="color: gray;">מצודת דוד</b> אלהי חסדי . ה' העושה לי חסד מעולם יקדים לי החסד טרם ילכדני : יראני . מה שלבי חפץ לראות יראני בהמסתכלים בי לרעה :
<b style="color: gray;">מצודת ציון</b> בשוררי . ענין ראיה והבטה :
<b style="color: gray;">מלבי"ם פירוש המילות</b> אלהי, הם סובבים את ביתי וחושבים כי אין שומע דבריהם ושלא אדע מזה, אבל אלהי חסדי יקדמני להודיעני הדבר, ואלהים יראני בשוררי, ה' הראה לי, עד שראיתי את השומרים השוררים עלי וסובבים את ביתי, ר''ל שה' הודיע לו זאת ע''י מיכל בת שאול :
<b style="color: gray;">מלבי"ם ביאור המילות</b> יקדמני. פעל יוצא, שיעשה שאני אקדים ואברח טרם יבואו להרגני :
<h3>{יב}</h3>
אַל־תַּהַרְגֵ֤ם ׀ פֶּֽן־יִשְׁכְּח֬וּ עַמִּ֗י הֲנִיעֵ֣מוֹ בְ֭חֵילְךָ וְהוֹרִידֵ֑מוֹ מָֽגִנֵּ֣נוּ אֲדֹנָֽי׃
<b style="color: gray;">רש"י</b> אל תהרגם . שאין זו נקמה הנכרת : פן ישכחו עמי . כי כל המתים משתכחים אלא הניעמו מנכסיהם שיהיו עניים והיא נקמה שתזכר לאורך ימים :
<b style="color: gray;">מצודת דוד</b> פן ישכחו . כי המת נשכח מן הלב ולא יזכרו בהם ליקח מהם מוסר : הניעמו בחילך . אלא בכוחך הרב הניעם ממקום למקום והורידם מנכסיהם אתה ה' מגננו כי אז יזכרו ויקחו מהם מוסר :
<b style="color: gray;">מצודת ציון</b> הניעמו . מל' נע ונד : בחילך . בכוחך : מגננו . מבטח לנו כגבור במגנו :
<b style="color: gray;">מלבי"ם פירוש המילות</b> אל, כשראה את שורריו ושומריו, מבקש אל תהרגם, ר''ל שלא יראוני בעת שאברח בעד החלון ותצילני על ידי שאתגבר עליהם ואהרגם, כי פן ישכחו עמי מה שעשו נגדי, רק הניעמו בחילך שינועו עתה ממקומם עד שלא יראו בבריחתי, ואח''כ הורידמו מגדולתם :
<h3>{יג}</h3>
חַטַּאת־פִּ֗ימוֹ דְּֽבַר־שְׂפָ֫תֵ֥ימוֹ וְיִלָּכְד֥וּ בִגְאוֹנָ֑ם וּמֵאָלָ֖ה וּמִכַּ֣חַשׁ יְסַפֵּֽרוּ׃
<b style="color: gray;">רש"י</b> חטאת . של פיהם הוא דבר שפתימו ונלכדים בגאונם העניים הנרדפים על ידיהם מפני האלה והכחש שהם מספרים :
<b style="color: gray;">מצודת דוד</b> חטאת פימו . את זה עשה להם בעון חטאת פיהם וכו' ויהיו נלכדים בעבור גאותם : ומאלה . ומרוב הקללה אשר יבוא עליהם ומרב הכחש והרזון אשר יבואום יספרו הבריות זה לזה את כל הקורות להם ויהיה הדבר זכור ויקחו מהם מוסר :
<b style="color: gray;">מצודת ציון</b> בגאונם . מלשון גאוה : ומאלה . מקללה : ומכחש . רזון :
<b style="color: gray;">מלבי"ם פירוש המילות</b> חטאת פימו דבר שפתימו, שיהיה דבר שפתימו שיתודו חטאת פימו, שהם בעצמם ידברו בשפתותיהם ויתודו את החטא שחטאו בפיהם מה שדברו עלי לה''ר ויודו שנענשו עי''ז, וילכדו בגאונם שע''י גאונם ילכדו ברשת, ומאלה ומכחש יספרו, והם עצמם יספרו ויתודו, שזה בא להם ע''י חטא של אלה וכחש, מה שדברו עלי כחשים ונשבעו באלת שוא לקיים דבריהם, ואחר שיתודו את חטאם, אז.
<h3>{יד}</h3>
כַּלֵּ֥ה בְחֵמָה֮ כַּלֵּ֪ה וְֽאֵ֫ינֵ֥מוֹ וְֽיֵדְע֗וּ כִּֽי־אֱ֭לֹהִים מֹשֵׁ֣ל בְּיַעֲקֹ֑ב לְאַפְסֵ֖י הָאָ֣רֶץ סֶֽלָה׃
<b style="color: gray;">רש"י</b> כלה . אותם בחמתך מלך השופט וידעו כי אתה מושל ביעקב :
<b style="color: gray;">מצודת דוד</b> כלה . את הרשעים ההם : ואינימו . ולא יהיו עוד בעולם : מושל ביעקב . להושיע את החוסים בו : לאפסי . מוסב על וידעו וכו' לומר בקצות הארץ ידעו לעולם שאתה מושל ביעקב :
<b style="color: gray;">מלבי"ם פירוש המילות</b> כלה בחמה, תכלם בחמתך, ותכלם פעם אחר פעם, ואינמו עד שלא יהיו עוד בעולם, וידעו לאפסי ארץ כי אלהים מושל ביעקב, עד שתתפשט הידיעה עד אפסי ארץ ויכירו כולם כי ביעקב יש אלהים מושל ומשגיח על פרטי מעשיהם, סלה סיום הענין :
<h3>{טו}</h3>
וְיָשׁ֣וּבוּ לָ֭עֶרֶב יֶהֱמ֥וּ כַכָּ֗לֶב וִיס֥וֹבְבוּ עִֽיר׃
<b style="color: gray;">רש"י</b> וישובו לערב . מחובר למקרא העליון חטאת פימו הם מדברים ביום ולערב הם שבים לארוב אותם שהלשינו עליהם :
<b style="color: gray;">מצודת דוד</b> וישובו . הרשעים ההם יענשו מדה במדה כמו ששבו לערב לשמרני וסבבו בעיר לחפש אחרי כן יחזרו על פתחי זולתם לעת ערב ויסובבו בעיר לבקש מזון ויהמו מכאב לב :
<b style="color: gray;">מלבי"ם פירוש המילות</b> וישובו, נגד מ''ש תחלה שישובו לערב ויהמו ככלב, ויסובבו עיר לשמור את הבית להמיתו, מקללם שגם עתה אחר מפלתם ישובו ג''כ לערב ויהמו ככלב ויסובבו עיר גם עתה, רק לא יהיה זה כמו תחלה שסבבו ככלב להמית נפש איש צדיק, רק.
<h3>{טז}</h3>
הֵ֭מָּה (ינועון) [יְנִיע֣וּן] לֶאֱכֹ֑ל אִם־לֹ֥א יִ֝שְׂבְּע֗וּ וַיָּלִֽינוּ׃
<b style="color: gray;">רש"י</b> המה יניעון לאכול . כאשר עשו הכלבי' כל הלילה אם אינם שבעים שילינו מתוך שבעם וישנו :
<b style="color: gray;">מצודת דוד</b> המה . כשהמה יהיו נעים לבקש אוכל וכאשר לא ישבעו כי לא ימצאו די אכלם אז יתלוננו ויהמו מכאב לב :
<b style="color: gray;">מצודת ציון</b> יניעון . מל' נע ונד : וילינו . מל' תלונה :
<b style="color: gray;">מלבי"ם פירוש המילות</b> המה יניעון לאכול, מה שיסובבו עתה ככלב יהיה ככלב הרעב שסובב בלילה בעיר לבקש אוכל והוא הומה ומנבח ע''י רעבונו, שיסובבו אם לא ישבעו כדי שילינו, שע''י שתחסר בטנם מרעבון לא יוכלו ללין ויסובבו בעיר לבקש אוכל :
<b style="color: gray;">מלבי"ם ביאור המילות</b> ולנו. כדי שילינו :
<h3>{יז}</h3>
וַאֲנִ֤י ׀ אָשִׁ֣יר עֻזֶּךָ֮ וַאֲרַנֵּ֥ן לַבֹּ֗קֶר חַ֫סְדֶּ֥ךָ כִּֽי־הָיִ֣יתָ מִשְׂגָּ֣ב לִ֑י וּ֝מָנ֗וֹס בְּי֣וֹם צַר־לִֽי׃
<b style="color: gray;">רש"י</b> ואני . כשאמלט מהם לבקר אשיר עזך :
<b style="color: gray;">מצודת דוד</b> ואני אשיר . כשאהיה נושע אספר עוזך בשיר ובכל בוקר ארנן חסדך : ומנוס . אמר דרך משל כאדם הנס לאוהבו להמלט :
<b style="color: gray;">מצודת ציון</b> מנוס . מל' ניסה ובריחה :
<b style="color: gray;">מלבי"ם פירוש המילות</b> ואני אקום בלילה, כדי שאשיר עוזך כל הלילה, ובבקר ארנן חסדך מה שהיית משגב לי ומנוס ביום צר לי שעזרתני לנוס ולברוח :
<h3>{יח}</h3>
עֻ֭זִּי אֵלֶ֣יךָ אֲזַמֵּ֑רָה כִּֽי־אֱלֹהִ֥ים מִ֝שְׂגַּבִּ֗י אֱלֹהֵ֥י חַסְדִּֽי׃
<b style="color: gray;">רש"י</b> עזי אליך . אליך שאתה עוזי ומעוזי אליך אזמרה :
<b style="color: gray;">מצודת דוד</b> עוזי . אתה חזקי ולכן אזמרה לך : אלהי חסדי . העושה לי חסד מעולם :
<b style="color: gray;">מלבי"ם פירוש המילות</b> עזי, נגד מ''ש עזו אליך אשמורה שהבטיח לו שישמור לו עוז של שאול, עד שאח''כ יהיה עוז של שאול שייך לדוד, אמר בעת שיהיה עזי, היינו שאגיע למלוכה, אז אליך אזמרה, כי אלהים משגבי מצד שהוא אלהי חסדי, כי המלוכה נתנה לו מצד החסד כמו שיתבאר בסימן פ''ט :
<h2>תהילים פרק-ס</h2>
<h3>{א}</h3>
לַ֭מְנַצֵּחַ עַל־שׁוּשַׁ֣ן עֵד֑וּת מִכְתָּ֖ם לְדָוִ֣ד לְלַמֵּֽד׃
<b style="color: gray;">רש"י</b> על שושן עדות מכתם לדוד ללמד , ( תו' מכתם לשון כתם פז ( שיר השירים ה' ) דבר חמוד , ורבותינו דרשו על דוד שהיה מנהיג עצמו כמך ותם אפילו במלכותו ואגדה אחרת שהיתה מכתו תמה שנולד מהול ע''כ סא''א ) מכתם לדוד על עדותן של סנהדרין שנמשלו לשושנה שנאמר שררך אגן הסהר וגו' ( שיר השירים ז' ) סוגה בשושנים כשנצרך שילמדוהו מה יעשה כשנלחם עם ארם נהרים ושלח את יואב עליהם אמרו לו ליואב ולא מבניו של יעקב אתם היכן היא השבועה שנשבע ללבן עד הגל הזה ( בראשית ל''א ) ולא היה יודע מה להשיב בא לו אצל דוד אמר לדוד כך אמרו לי בני ארם באו ושאלו את סנהדרין אמרו להם ולא הם עברו תחלה את השבועה שאמר ( במדבר כ''ג ) מן ארם ינחני בלק מלך מואב ועוד כושן רשעתים ( שופטים ג' ) ארמי היה :
<b style="color: gray;">מצודת דוד</b> עדות מכתם . המזמור הזה היה אהוב לו כעדי מכתם פז : ללמד . עשוי ללמד דעת את העם איך הכל בא בהשגחה :
<b style="color: gray;">מצודת ציון</b> שושן . שם כלי נגון עשויה בתמונת שושן : עדות . ענין קשוט ועדי וכן את הנזר ואת העדות ( מ''ב י''א ) :
<b style="color: gray;">מלבי"ם פירוש המילות</b> למנצח, המזמור הזה הוסד על המלחמות שהיה לדוד עם ארם נהרים וארם צובה ואדום ביחד, כמו שנזכר בשמואל-ב ח' (ושם בארתי הסתירה שיש מכאן לס' שמואל ע''ש) וכפי הנראה פרצו האויבים תחלה בערי ישראל ושבו שבי בעיר שכם ובעמק סוכות, וזה היה סבה שהתעוררו גלעד ומנשה שבעבר הירדן שהיו סמוכים להר אפרים (כמ''ש שמואל ב', י''ח ו') ובאו לעזור לאפרים ששכם היה בגבולם ונצחו את האויבים :
<h3>{ב}</h3>
בְּהַצּוֹת֨וֹ ׀ אֶ֥ת אֲרַ֣ם נַהֲרַיִם֮ וְאֶת־אֲרַ֪ם צ֫וֹבָ֥ה וַיָּ֤שָׁב יוֹאָ֗ב וַיַּ֣ךְ אֶת־אֱד֣וֹם בְּגֵיא־מֶ֑לַח שְׁנֵ֖ים עָשָׂ֣ר אָֽלֶף׃
<b style="color: gray;">רש"י</b> בהצותו . כמו ( במדבר כ''ו ) בהצותם על ה' שנלחם בהם על שעזרו לבני עמון : וישב יואב ויך את אדום וגו' . שמנה עשר אלף הכתובים במלכים ( ש''ב ח' ובדברי הימים א' י''ח ) הרג אבישי פעם ראשונה ששת אלפים ויואב שנים עשר אלף כששב מהכות את ארם :
<b style="color: gray;">מצודת דוד</b> בהצותו . כשנלחם עם ארם : וישב יואב . כשהיה דוד נלחם עם ארם יצא אדום לעזור לארם ושב יואב מן המערכה ללכת לקראת אדום לבל יעבור להתחבר עם ארם וערכו עמו מלחמה והכה יואב בהם :
<b style="color: gray;">מצודת ציון</b> בהצותו . ענין ריב ומלחמה כמו בהצותם על ה' ( במדבר כ''ז ) :
<h3>{ג}</h3>
אֱ֭לֹהִים זְנַחְתָּ֣נוּ פְרַצְתָּ֑נוּ אָ֝נַ֗פְתָּ תְּשׁ֣וֹבֵ֥ב לָֽנוּ׃
<b style="color: gray;">רש"י</b> זנחתנו פרצתנו . כשנפלה אדום בידו צפה ברוח הקדש שעתידים אדומיים למשול בישראל ולגזור בישראל גזרות רעות עמד וביקש רחמים על שעבוד הגליות הרבה צרות סבלנו בימי השופטים מאויבינו סביב : אנפת . קצפת עלינו מעתה תשובב רצונך עלינו :
<b style="color: gray;">מצודת דוד</b> פרצתנו . ר''ל כמו עיר שנפרץ חומתה אז באים לתוכה מכל רוח כן באה המלחמה עלינו מכל צד : אנפת . הנה עד עתה כעסת עלינו ומעתה העמד אותנו בהשקט ומנוחה :
<b style="color: gray;">מצודת ציון</b> זנחתנו . עזבתנו : פרצתנו . מל' פרצה : אנפת . מלשון אף וחמה : תשובב . ענין הנחה והשקט :
<b style="color: gray;">מלבי"ם פירוש המילות</b> אלהים זנחתנו, מה שזנחתנו תחלה ושבנו אחור מני צר ופרצתנו שהאויב פרץ בנו פרצות, בזה אנפת ר''ל כלית חרון אפך עלינו, ועי''כ תשובב לנו שבט לעשות חיל, ע''ד אודך ה' כי אנפת בי ישוב אפך ותנחמני :
<b style="color: gray;">מלבי"ם ביאור המילות</b> אנפת. גדר פעל אנף שכלה חרון אפו עד לכלה (ישעיה י''ב). תשובב. מענין מנוחה והשקט, כמו בשובה ונחת תושעון וע''כ בא למ''ד אחריו, כי השבה בא עם יחוס הפעל בכ''מ :
<h3>{ד}</h3>
הִרְעַ֣שְׁתָּה אֶ֣רֶץ פְּצַמְתָּ֑הּ רְפָ֖ה שְׁבָרֶ֣יהָ כִי־מָֽטָה׃
<b style="color: gray;">רש"י</b> הרעשתה . ארצנו בכמה גייסות : פצמתה . שברת אותה , וראיתי בדברי דונש שהוא לשון ערבי אבל לא פירש אותו וביסודו של רבי משה הדרשן פירשו לשון קריעה וראיה הביא לדבר וקרע לו חלוני ( ירמיה כ''ב ) מתורגם ופצים אך אני אומר ופצים שתרגם יונתן לשון תקון חלון הוא ככל הפתחים שיש להם פצימין : רפה שבריה כי מטה . לשון רפואה אע''פ שכתוב בה''א הרבה תיבות משמשות כן : כי מטה . לשון שפלות :
<b style="color: gray;">מצודת דוד</b> הרעשתה . הנה הרעשתה ארצנו ובקעת אותה עתה רפא נא שבריה כי נטה לעפר ובתכלית השפלות :
<b style="color: gray;">מצודת ציון</b> פצמתה . ענין בקיעה ובדרז''ל בין פצים לחבירו ( שבת פ''ב ) :
<b style="color: gray;">מלבי"ם פירוש המילות</b> הרעשת מה שהרעשת את הארץ ופצמת אותה, זה היה סבה לרפאות שבריה במה שמטה מאד, כי תכלית ירידתם היתה התחלת הצלחתם :
<b style="color: gray;">מלבי"ם ביאור המילות</b> פצמתה. בקעת אותה. רפה, כמו רפא, והוא מקור לרפאות :
<h3>{ה}</h3>
הִרְאִ֣יתָה עַמְּךָ֣ קָשָׁ֑ה הִ֝שְׁקִיתָ֗נוּ יַ֣יִן תַּרְעֵלָֽה׃
<b style="color: gray;">רש"י</b> יין תרעלה . האוטם את הלב ועוטפו רעל לשון עטיפה הוא כמו והברושים הרעלו , ( נחום ב' ) , ובלשון משנה מדיות רעולות :
<b style="color: gray;">מצודת דוד</b> הראית . עד הנה הראית לעמך נפילה קשה והשקיתנו יין תרעלה המטמטם את הלב לרוע תכונתו והוא משל על מרבית הצרות :
<b style="color: gray;">מצודת ציון</b> תרעלה . מל' ערל ואטום כמו ערלה אזנם ( ירמיה ו' ) :
<b style="color: gray;">מלבי"ם פירוש המילות</b> (ה-ו) הראית, מה שהראית עמך קשה, זה היה הסבה שבזה נתתה ליראיך נס להתנוסס ולהתקבץ למלחמה. וזה עשית מפני קושט, להראות אמתך קושט ואמת. סלה סיום הענין :
<h3>{ו}</h3>
נָ֘תַ֤תָּה לִּירֵאֶ֣יךָ נֵּ֭ס לְהִתְנוֹסֵ֑ס מִ֝פְּנֵ֗י קֹ֣שֶׁט סֶֽלָה׃
<b style="color: gray;">רש"י</b> נתתה ליראיך נס . נסיונות של צרות הרבה : להתנוסס . להיות מנוסים בהם אם יעמדו ביראתך : מפני קשט . לקשט מדותיך בעולם שכשתתן להם הטובה לא יהרהרו האומות אחריך אלא יקשטו דיניך ויאמרו יפה היטב להם כי הם עמדו לו בכמה נסיונות :
<b style="color: gray;">מצודת דוד</b> נתתה . מעתה תתן ליראיך הרמה להתרומם בעולם : מפני קשט סלה . ובעבור לאמת לעולם דבריך שאמרת להושיע עמך בשלום על אדמתם :
<b style="color: gray;">מצודת ציון</b> נתתה . כמו תתן עבר במקום עתיד ורבים כמוהו : נס להתנוסס . מל' נס וכלונס והוא ענין הרמה והגבהה כנס הגבוה : קושט . ענין אמת ותמים כמו קושט אמרי אמת ( משלי כ''ב ) :
<b style="color: gray;">מלבי"ם ביאור המילות</b> נס. סימן להתקבץ למלחמה. קשט. עמ''ש משלי (כ''ב כ''א) :
<h3>{ז}</h3>
לְ֭מַעַן יֵחָלְצ֣וּן יְדִידֶ֑יךָ הוֹשִׁ֖יעָה יְמִֽינְךָ֣ (ועננו) [וַעֲנֵֽנִי]:
<b style="color: gray;">רש"י</b> יחלצון . ינצלו מרע : הושיעה ימינך . אשר השיבות אחור בהתחזק אויביהם עליהם : וענני . כי אם תענני יחלצו הם שאני נלחם בשבילם :
<b style="color: gray;">מצודת דוד</b> למען יחלצון . בכדי שישראל ידידיך יהיו נחלצין מהצרות לזאת הושיעה לי בימינך וענני :
<b style="color: gray;">מצודת ציון</b> יחלצון . ענין שליפה והוצאה :
<b style="color: gray;">מלבי"ם פירוש המילות</b> למען, אחר ההצעה הזאת אומר, למען יחלצון ידידיך, שישראל ידידיך יחלצון חלוצי צבא למלחמה נגד האויב, אני מבקש הושיעה ימינך, שתושיע להם ע''ד הפלא והנס, שזה מיוחס לימין ה' עושה חיל, וענני :
<b style="color: gray;">מלבי"ם ביאור המילות</b> יחלצון. מענין חלוצי צבא :
<h3>{ח}</h3>
אֱלֹהִ֤ים ׀ דִּבֶּ֥ר בְּקָדְשׁ֗וֹ אֶ֫עְלֹ֥זָה אֲחַלְּקָ֥ה שְׁכֶ֑ם וְעֵ֖מֶק סֻכּ֣וֹת אֲמַדֵּֽד׃
<b style="color: gray;">רש"י</b> אלהים דבר בקדשו . שיקבץ הגלות וזרעו ימשלו בהם ( סא''א ) , ד''א אלהים דבר בקדשו שאהיה מלך עליהם : אעלוזה . בישועתו , בפי' אחר מצאתי אלהים דבר בקדשו לעזרני כדכתיב ( ש''ב ג ) כי ביד דוד עבדי אושיע את עמי ישראל : אחלקה שכם . אחלק להם שכם בנכסי אויביהם : ועמק סוכות אמדד . סוכות זה איני יודע מאיזה אומה היא לא ידעתי סוכות שבאו לו ישראל כשנסעו ישראל מרעמסס היכן הוא , ובפירושים אחרים מצאתי אחלקה שכם , אחזיר להם נחלת יעקב אביהם , ועמק סוכות אמדד , כשאחלקהו לישראל שכם וסוכות בקצה ארץ כנען היה כמו שמצינו תחלת ביאתו של יעקב לארץ דרך סוכות שכם , ד''א ועמק סוכות אמדד , סוכות לשון צורות ודמיונות כמו שנאמר ואת סכות בנות : אמדד . אני מודד את צורתם כמו שנאמר ( שם ב ח ) שני חבלים להמית ומלא החבל להחיות ( סא''א ) :
<b style="color: gray;">מצודת דוד</b> דבר בקדשו . ברוח קדשו דבר ע''י נביאיו אשר אעלוז ואשמח במלכותי ואמשול ממשל רב : אחלקה . מקומות אלה אחלק לישראל ואמדד להם לחלקים :
<b style="color: gray;">מצודת ציון</b> שכם . סכות . הם שמות מקומות :
<b style="color: gray;">מלבי"ם פירוש המילות</b> אלהים, לעומת שאמר וענני יספר מענה אלהים, אלהים דבר בקדשו ואמר לנו, אעלזה אחלקה שכם, עת שאחלק עיר שכם ואמדד עמק סכות, ר''ל מה שהאויבים כבשו עיר שכם וחלקו שללה ביניהם ומדדו אדמת עמק סוכות לירש אותה, בזה אעלזה ואשמח כי עי''ז :
<h3>{ט}</h3>
לִ֤י גִלְעָ֨ד ׀ וְלִ֬י מְנַשֶּׁ֗ה וְ֭אֶפְרַיִם מָע֣וֹז רֹאשִׁ֑י יְ֝הוּדָ֗ה מְחֹֽקְקִי׃
<b style="color: gray;">רש"י</b> לי גלעד . למלוך עליהם : מחקקי . שרים שלי מחוקק ל' שררה שמחוקק ושולח ספרים ומצוה כמו ( בראשי' מ''ט ) לא יסור שבט מיהודה ומחוקק מבין רגליו ( סא''א ) :
<b style="color: gray;">מצודת דוד</b> לי גלעד . כי ראה ברוה''ק שבימי רחבעם יוחלק מלכות ישראל ואמר בימי יהיו כולם תחת ממשלתי : מעוז ראשי . חוזק לראשי לשמרני מן האויב : מחוקקי . יהיו שרים שלי ונכנעים אלי :
<b style="color: gray;">מצודת ציון</b> מחוקקי . כן יקראו השרים ע''ש שהם נותנים החוקים וכן ומחוקק מבין רגליו ( בראשית מ''ט ) :
<b style="color: gray;">תורה תמימה</b> אלא מהכא ואחר בא חצרון אל בת מכיר אבי גלעד ותלד לו את שגוב וכתיב מני מכיר ירדו מחוקקים וכתיב יהודה מחוקקי מתניתין דלאו כרבי יהושע דתניא רבי יהושע אומר נשא אדם אשה בילדותו ישא אשה בזקנותו היו לו בנים בילדותו יהיו לו בנים בזקנותו שנא' בבקר זרע את זרעך ולערב אל תנח ידך כי אינך יודע אי זה יכשר הזה או זה ואם שניהם כאחד טובים וכו'.<small><span style="color: gray;">יבמות סב ע"ב</span></small>
אמר רבא לא משכחת צורבא מרבנן דמורי אלא דאתי משבט לוי או משבט יששכר לוי דכתיב יורו משפטיך ליעקב יששכר דכתב (ובני) יששכר יודעי בינה לעתים לדעת מה יעשה ישראל ואימא יהודה נמי דכתיב יהודה מחוקקי אסוקי שמעתא אליבא דהילכתא קאמינא וכו'.<small><span style="color: gray;">יומא כו ע"א</span></small>
דורשי רשומות היו אומרים כולן באין לעולם הבא שנאמר לי גלעד ולי מנשה ואפרים מעוז ראשי יהודה מחוקקי מואב סיר רחצי על אדום אשליך נעלי עלי פלשת התרועעי לי גלעד (ולי מנשה) זה אחאב שנפל ברמות גלעד מנשה כמשמעו אפרים מעוז ראשי זה ירבעם דקאתי מאפרים יהודה מחוקקי זה אחיתופל דקאתי מיהודה וכו'<small><span style="color: gray;">סנהדרין קד ע"ב</span></small>
<b style="color: gray;">מלבי"ם פירוש המילות</b> לי גלעד ולי מנשה ואפרים, יתקבצו גלעד ומנשה ואפרים לי לעזרתי, והתאזרו לצאת לקראת (נזקש) [האויב] ומעוז ראשי יהיה יהודה מחוקקי, כי התחברו כולם אל דוד לצבא, ועי''כ :
<b style="color: gray;">מלבי"ם ביאור המילות</b> מחקקי. השרים הנותנים חקים ומשפטים :
<h3>{י}</h3>
מוֹאָ֤ב ׀ סִ֬יר רַחְצִ֗י עַל־אֱ֭דוֹם אַשְׁלִ֣יךְ נַעֲלִ֑י עָ֝לַ֗י פְּלֶ֣שֶׁת הִתְרֹעָֽעִֽי׃
<b style="color: gray;">רש"י</b> מואב סיר רחצי . אשתמש בהם כסיר של נחושת המוכן לרחוץ בו : נעלי . מסגר שלי : עלי פלשת התרועעי . התחברי על ממשלתי להיות משועבדים לי כי גת מארץ פלשתים וכן עזה שכבשן דוד :
<b style="color: gray;">מצודת דוד</b> מואב סיר רחצי . ר''ל אעשה עמהם כל תשמישי כרצוני כקדרה המוכן לרחוץ בו . אשליך נעלי . אשים ברגליהם לסגרם בהם : עלי פלשת התרועעי . בעבורי יריעו פלשתים תרועת מלך ותהיה התרועה למעני לקבל עליהם עול מלכותי :
<b style="color: gray;">מצודת ציון</b> סיר . קדרה : נעלי . מל' מנעול העשוי לסגור בו כמו מנעוליו ובריחיו ( נחמיה ג' ) : עלי . בעבורי : התרועעי . מל' תרועה :
<b style="color: gray;">מלבי"ם פירוש המילות</b> מואב סיר רחצי, יהיו עבדים לי להשתמש בהם כמו בכלי הרחיצה, כי סימן העבד הוא חליצת נעל רבו והולכת כליו לבית המרחץ כמו שאמרו חז''ל ומואב ישמשו לרחיצה ועלי אדום אשליך נעלי, שזה סימן שיהיו עבדי, עלי פלשת התרועעי התחברי אלי, כי את פלשת לא הכריע לעבדים רק שחדלו להלחם אתו.
<b style="color: gray;">מלבי"ם ביאור המילות</b> סיר רחצי. הסיר שארחץ בו. התרועעי. התחברי :
<h3>{יא}</h3>
מִ֣י יֹ֭בִלֵנִי עִ֣יר מָצ֑וֹר מִ֖י נָחַ֣נִי עַד־אֱדֽוֹם׃
<b style="color: gray;">רש"י</b> מי יובלני עיר מצור . או לעיר מבצר לכבוש את בצרה אם לא אתה תעזור אותי על מבצרי אדום מי יובילני ומי ינחני עליהם , בפירושים אחרים מצאתי כן על מבצרי אדום אשר נחיתי עתה עליהם :
<b style="color: gray;">מצודת דוד</b> מי יובילני . מי המביא אותי אל עיר מבצר לכבוש אותה ולבוא בתוכה ומי הוא אשר נחני עד אדום להכניע :
<b style="color: gray;">מצודת ציון</b> יובילני . ענין הבאה כמו לרקמות תובל למלך ( לעיל מ''ה ) : מצור . מבצר חזק שאין לכבשו מבלי מצור : נחני . ענין הנהגה :
<b style="color: gray;">מלבי"ם פירוש המילות</b> מי, מזה מביא ראיה שה' לא עזבם גם בתחילה, ומה שהניח שיכבש האויב את שכם ועמק סוכות היה לטובתם כדי שעי''כ יפלו בידם מואב ואדום ופלשת, כי הלא מי יובילני עיר מצור, איך כבשתי את עיר בצרה אשר באדום שהיתה עיר מצור, וגם מי נחני עד אדום, הלא גם להגיע עד שם לא היה אפשר בדרך הטבע, והיה רק בישועת אלהים :
<b style="color: gray;">מלבי"ם ביאור המילות</b> עיר מצור. ולקמן (ק''ח) שבא שיר זה שנית כתיב עיר מבצר, והוא עיר בצרה ראש מלכות אדום כמ''ש (ישעיה כ''ו) : יובילני, נחני. הנחה הולך ברגליו, והמוביל נושאהו על כתפו, ובא לרוב בדברים בלתי בעלי חיים, לך יובילו מלכים שי, ומצייר שעד אדום הלכו ברגליהם, ולעיר מבצר בצרה הוביל אותם על כתפיו, כי לא יכלו ללכת שמה :
<h3>{יב}</h3>
הֲלֹֽא־אַתָּ֣ה אֱלֹהִ֣ים זְנַחְתָּ֑נוּ וְֽלֹא־תֵצֵ֥א אֱ֝לֹהִ֗ים בְּצִבְאוֹתֵֽינוּ׃
<b style="color: gray;">רש"י</b> ולא תצא . ואינך יוצא :
<b style="color: gray;">מצודת דוד</b> הלא אתה אלהים זנחתנו . הלא כ''ז ממך אלהים אשר עד הנה זנחתנו ולא יצאת בצבאותינו ר''ל כמו מה שהיינו מאז בצרה היה בעבור אשר זנחתנו וכו' כן התשועה באה ממך ולא בדרך מקרה :
<b style="color: gray;">מצודת ציון</b> זנחתנו . עזבתנו :
<b style="color: gray;">תורה תמימה</b> אתרנגולא ואתרנגולתא חריב טור מלכא דהוו נהיגי כי הוו מפקי חתנא וכלתא מפקי קמייהו תרנגולא ותרנגולתא כלומר פרו ורבו כתרנגולים יומא חד הוה קא חליף גונדא דרומאי שקלינהו מינייהו נפלו עלייהו מחונהו אתו אמרו ליה לקיסר מרדו בך יהודאי אתא עלייהו הוה בהו ההוא בר דרומא דהוה קפיץ מילא וקטיל בהו שקליה קיסר לתאגיה ואותביה אארעא אמר ריבוניה דעלמא כוליה אי ניחא לך לא תמסריה לההוא גברא לדידיה ולמלכותיה בידיה דחד גברא אכשליה פומיה לבר דרומא ואמר הלא אתה אלהים זנחתנו ולא תצא אלהים בצבאותינו דוד נמי אמר הכי דוד אתמוהי קא מתמה על לבית הכסא אתא דרקונא שמטיה לכרכשיה ונח נפשיה אמר הואיל ואיתרחיש לי ניסא הא זימנא אישבקינהו שבקינהו ואזל איזדקור ואכלו ושתו ואדליקו שרגי עד דאיתחזי בליונא דגושפנקא ברחוק מילא אמר מיחדא קא חדו בי יהודאי הדר אתא עלייהו א"ר אסי תלת מאה אלפי שליפי סייפא עיילו לטור מלכא וקטלו בה תלתא יומי ותלתא לילוותא ובהך גיסא הלולי וחנגי ולא הוו ידעי הני בהני וכו'.<small><span style="color: gray;">גיטין נז ע"א</span></small>
<b style="color: gray;">מלבי"ם פירוש המילות</b> (יב-יג) הלא מזה מבואר נגלה, כי מה שאתה אלהים זנחתנו תחלה ולא תצא אלהים בצבאותינו, זה היה לטובתנו, כדי הבה לנו עזרת מצר, כדי שתכין לנו בזה עזר נגד הצר, שע''י שזנחתנו תחלה הוא היה ההכנה אל העזר שבא לבסוף וגם שבזה הראית לנו כי שוא תשועת אדם, רק.
<h3>{יג}</h3>
הָֽבָה־לָּ֣נוּ עֶזְרָ֣ת מִצָּ֑ר וְ֝שָׁ֗וְא תְּשׁוּעַ֥ת אָדָם׃
<b style="color: gray;">מצודת דוד</b> הבה . אתה תן לנו עזרת מצר אבל תשועת אדם היא שוא ואין בה תועלת :
<b style="color: gray;">מלבי"ם ביאור המילות</b> הבה. מורה על הזמנה בכ''מ (כנ''ל פ''ט), להכין לנו עזרת מצר :
<h3>{יד}</h3>
בֵּֽאלֹהִ֥ים נַעֲשֶׂה־חָ֑יִל וְ֝ה֗וּא יָב֥וּס צָרֵֽינוּ׃
<b style="color: gray;">רש"י</b> יבוס . ירמוס :
<b style="color: gray;">מצודת דוד</b> באלהים . בעזרת אלהים נעשה גבורה להתחזק על שונאיך והוא הוא הרומס צרינו :
<b style="color: gray;">מצודת ציון</b> חיל . כח ואומץ : יבוס . ענין דריכה ורמיסה :
<b style="color: gray;">מלבי"ם פירוש המילות</b> באלהים נעשה חיל, שעל ידי זה ראינו שבלא עזר אלהי אין לנו תשועה, ולא נושע ברוב חיל רק באלהים נעשה חיל והוא יבוס צרינו ולא כחנו ועוצם ידינו עשו זאת :
<h2>תהילים פרק-סא</h2>
<h3>{א}</h3>
לַמְנַצֵּ֬חַ ׀ עַֽל־נְגִינַ֬ת לְדָוִֽד׃
<b style="color: gray;">מצודת ציון</b> נגינת . שם כלי נגון :
<b style="color: gray;">מלבי"ם פירוש המילות</b> למנצח, במזמור זה רחש לבו דבר טוב, ויאמר כי בין בהיותו נרדף מפני שאול על צורי היעלים, ובין בעת הצלחתו שהגיע למלכות, אחת שאל ואחת בקש שישב תמיד בבית ה' לעבדו, כמ''ש למעלה (כ''ז) אחת שאלתי מאת ה' וכו' שבתי בבית ה' כל ימי חיי. ונחלק לב' חלקים, חלק א' מה שהיה בימי עניו, וחלק ב' על ימי הצלחתו :
<h3>{ב}</h3>
שִׁמְעָ֣ה אֱ֭לֹהִים רִנָּתִ֑י הַ֝קְשִׁ֗יבָה תְּפִלָּתִֽי׃
<b style="color: gray;">מלבי"ם פירוש המילות</b> שמעה אלהים רנתי, הוא מה שמקונן בעת עניו בחלק הא'. האזינה תפלתי, מה שמתפלל בימי הצלחתו בחלק הב' : (חלק א')
<b style="color: gray;">מלבי"ם ביאור המילות</b> שמעה, האזינה. הרינון והקנאה הוא עקר אצלו, וע''כ אמר עליו לשון שמיעה כמ''ש ישעיה (א' י') ובכ''מ :
<h3>{ג}</h3>
מִקְצֵ֤ה הָאָ֨רֶץ ׀ אֵלֶ֣יךָ אֶ֭קְרָא בַּעֲטֹ֣ף לִבִּ֑י בְּצוּר־יָר֖וּם מִמֶּ֣נִּי תַנְחֵֽנִי׃
<b style="color: gray;">רש"י</b> מקצה הארץ . אף ע''פ שאני רחוק מאנשי שאני משלח על אויבי למלחמה : אליך אקרא בעטף לבי . עליהם ועל מה אני קורא לך שתנחני בצור שהוא רם וחזק ממני :
<b style="color: gray;">מצודת דוד</b> מקצה הארץ . כשהיה נלחם עם ארם אמר כשאני בקצה הארץ רחוק מא''י כאשר לבי מעוטף בצרות אקרא אליך שתנחם אותי : בצור ירום ממני . ר''ל שאנצח מלכים החזקים ממני :
<b style="color: gray;">מצודת ציון</b> בעטוף . מלשון עטיפה ולבישה :
<b style="color: gray;">מלבי"ם פירוש המילות</b> מקצה הארץ, בעת שהייתי בורח מפני שאול יושב מתחבא בקצה א''י, משם אליך אקרא בעטף לבי מרוב הצרות, בעת אשר תנחני בצור ירום ממני, שהוצרכתי לעלות על צורי היעלים הרמים להתחבאות שם, ואתה תנחני שם, יען.
<b style="color: gray;">מלבי"ם ביאור המילות</b> בעטף לבי. מורה על רוב הצרה, כמו בהתעטף עלי נפשי. תפלה לעני כי יעטוף :
<h3>{ד}</h3>
כִּֽי־הָיִ֣יתָ מַחְסֶ֣ה לִ֑י מִגְדַּל־עֹ֝֗ז מִפְּנֵ֥י אוֹיֵֽב׃
<b style="color: gray;">מצודת דוד</b> כי היית . מעולם היית מחסה לי כמגדל חזק :
<b style="color: gray;">מלבי"ם פירוש המילות</b> כי היית מחסה לי, ולכן העלתני על צורים רמים מפני אויב, ואז אליך אקרא.
<h3>{ה}</h3>
אָג֣וּרָה בְ֭אָהָלְךָ עוֹלָמִ֑ים אֶֽחֱסֶ֨ה בְסֵ֖תֶר כְּנָפֶ֣יךָ סֶּֽלָה׃
<b style="color: gray;">רש"י</b> אגורה באהלך עולמים . זכני בעה''ז ובעולם הבא :
<b style="color: gray;">מצודת דוד</b> אגורה . וכ''כ אגורה באהליך עד עולם להיות נסתר בו מפני האויב והוא ענין מליצה : אחסה וגו' . כפל הדבר במ''ש :
<b style="color: gray;">תורה תמימה</b> דאמר רב יהודה אמר רב מאי דכתיב אגורה באהלך עולמים וכי איפשר לאדם לגור בשני עולמים אלא אמר דוד רבונו של עולם יאמרו דבר שמועה מפי בעולם הזה דאמר ר' יוחנן משום ר' שמעון בן יוחי כל תלמיד חכם שאומרים דבר שמועה מפיו בעולם הזה שפתותיו דובבות בקבר וכו'.<small><span style="color: gray;">בכורות לא ע"ב</span></small>
ורבי יוחנן מ"ט קפיד כולי האי דאמר רב יהודה אמר רב מאי דכתיב אגורה באהלך עולמים וכי אפשר לו לאדם לגור בשני עולמים אלא אמר דוד לפני הקדוש ברוך הוא רבונו של עולם יהי רצון שיאמרו דבר שמועה מפי בעוה"ז דאמר רבי יוחנן משום רבי שמעון בן יוחי כל ת"ח שאומרים דבר שמועה מפיו בעולם הזה שפתותיו דובבות בקבר וכו'.<small><span style="color: gray;">יבמות צו ע"ב</span></small>
ורבי יוחנן מאי כולי האי דבעי דימרון שמעתא משמיה דאף דוד ביקש עליה רחמים שנאמר אגורה באהלך עולמים אחסה בסתר כנפיך סלה וכי עלתה על דעתו של דוד שיהא חי וקים לעולמים אלא כך אמר דוד לפני הקב"ה רבש"ע אזכה שיהו דברי נאמרין בבתי כנסיות ובבתי מדרשות וכו'.<small><span style="color: gray;">שקלים ז ע"ב</span></small>
<b style="color: gray;">מלבי"ם פירוש המילות</b> אגורה באהלך עולמים, היה עיקר תפלתי לא על הצלחת הזמן רק שאוכל לגור עולם באהל ה' ולחסות בצל כנפיו סלה סיום הענין : (חלק ב')
<h3>{ו}</h3>
כִּֽי־אַתָּ֣ה אֱ֭לֹהִים שָׁמַ֣עְתָּ לִנְדָרָ֑י נָתַ֥תָּ יְ֝רֻשַּׁ֗ת יִרְאֵ֥י שְׁמֶֽךָ׃
<b style="color: gray;">רש"י</b> נתת ירושת יראי שמך . החזרת ערי ירושתם על ידי :
<b style="color: gray;">מצודת דוד</b> שמעת . מעולם שמעת לנדרי אשר נדרתי בעת הלחמי מול האויב כי נתקבל ברצון ונתת ארץ האויב להיות ירושת ישראל יראי שמך :
<b style="color: gray;">מלבי"ם פירוש המילות</b> כי, מעתה יספר כי גם אחר אשר נתת ירושת יראי שמך, ר''ל אחר שנתת לי המלוכה שהבטחתני שיהיה ירושה לזרעי בעת שיהיו יראי שמך, כמ''ש אם ישמרו בניך בריתי וכו' גם בניהם עדי עד ישבו לכסא לך, גם בעת ההיא שמעת לנדרי, הנדר שלי אמר אלה הדברים (יציין את הנדר כעצם מופשט מדבר בעד המלך) :
<b style="color: gray;">מלבי"ם ביאור המילות</b> לנדרי. מצייר את הנדרים כעצם מופשט, מדבר ואומר, ימים על ימי מלך תוסיף, עד כן אזמרה שמך :
<h3>{ז}</h3>
יָמִ֣ים עַל־יְמֵי־מֶ֣לֶךְ תּוֹסִ֑יף שְׁ֝נוֹתָ֗יו כְּמוֹ־דֹ֥ר וָדֹֽר׃
<b style="color: gray;">רש"י</b> ימים על ימי מלך תוסיף . אם נגזר עלי למות בחור הוסיף ימים על ימי עד ששנותי יהיו שבעים שנה כמו שני דור ודור :
<b style="color: gray;">מצודת דוד</b> ימים . לזה גם עתה שמע לי ותוסיף ימים על הימים שאני בהם עתה ולא אמות ביד האויב ושנותי יהיו כשני כל הדורות והם שבעים שנה : מלך . על עצמו אמר וכן כי אין המלך יוכל אתכם ( ירמיה ל''ח ) וצדקיה אמר על עצמו :
<b style="color: gray;">מלבי"ם פירוש המילות</b> ימים על ימי מלך תוסיף, אם תוסיף ימים על הימים הקצובים למלך לחיות, ומוסיף לאמר שנותיו כמו דור ודור, אם תאריך ימיו כ''כ, עד שכל שנה ושנה שקצוב לו לחיות יתארך כמו דור שהוא שבעים שנה, עד שאם קצוב לו לחיות עוד עשר שנים, יחיה עשר דורות שהם עשר פעמים שבעים, אני נודר כי.
<h3>{ח}</h3>
יֵשֵׁ֣ב ע֭וֹלָם לִפְנֵ֣י אֱלֹהִ֑ים חֶ֥סֶד וֶ֝אֱמֶ֗ת מַ֣ן יִנְצְרֻֽהוּ׃
<b style="color: gray;">רש"י</b> ישב . המלך לעולם לפני אלהים : חסד ואמת . שהוא עוסק בהם יהיו מזומנים לנצרו : מן . הזמנה כמו ( יונה ד' ) וימן ה' קקיון :
<b style="color: gray;">מצודת דוד</b> לפני אלהים . בבה''מ מבלי לכת לארץ העמים להלחם בם : חסד ואמת . חסדי המקום ואמיתת הבטחתו יהיה מזומן לשמרו מן האויב מבלי מלחמה :
<b style="color: gray;">מצודת ציון</b> מן . ענין הזמנה כמו וימן ( יונה ב' ) :
<b style="color: gray;">תורה תמימה</b> רבי מכבד עשירים ר' עקיבא מכבד עשירים כדדרש רבא בר מרי ישב עולם לפני אלהים חסד ואמת מן ינצרהו אימתי ישב עולם לפני אלהים בזמן שחסד ואמת מן ינצרהו וכו'.<small><span style="color: gray;">עירובין פה ע"ב</span></small>
<b style="color: gray;">מלבי"ם פירוש המילות</b> ישב עולם לפני אלהים, שגם אם יחיה לעולם ישב תמיד לפני אלהים, יתמיד לשבת באהל ה' ולעבדו, חסד, ר''ל שישב לפני אלהים אשר מן והכין חסדו ואמתו לנצור את המלך, שלא ינצרוהו אנשי חיל ושומרי הסף רק חסד ה' ואמתו המה ינצרוהו, כמ''ש שבתי בבית ה' כל ימי חיי וכו' כי יצפנני בסוכו וכו', כ''ז דברי נדריו, עתה יאמר המשורר.
<b style="color: gray;">מלבי"ם ביאור המילות</b> מן. הכין :
<h3>{ט}</h3>
כֵּ֤ן אֲזַמְּרָ֣ה שִׁמְךָ֣ לָעַ֑ד לְֽשַׁלְּמִ֥י נְדָרַ֗י י֣וֹם ׀ יֽוֹם׃
<b style="color: gray;">רש"י</b> כן אזמרה . כמו שתטיב לי כן אזמרה שמך להיותי משלם נדרי יום יום :
<b style="color: gray;">מצודת דוד</b> כן . ר''ל כמו שאני מזמר כאשר אנצח המלחמה כן אזמר לעד כאשר לא תבוא עלי מלחמה כלל : לשלמי . בעת אשלם נדרי בכל יום אזמר אז לשמך כי מוטב לי לדור נדרים בכל יום עד שלא באה עלי המלחמה מלדור בעת המלחמה שאנצל מן האויב ולנצח אותו :
<b style="color: gray;">מלבי"ם פירוש המילות</b> כן אזמרה שמך לעד, כפי דברי הנדר כן אזמרה שמך לעד ע''י שאשלם נדרי בכל יום ויום, שאשב בכל יום בבית ה' ושם אזמרה שמך ואהללך תמיד :
<h2>תהילים פרק-סב</h2>
<h3>{א}</h3>
לַמְנַצֵּ֥חַ עַֽל־יְדוּת֗וּן מִזְמ֥וֹר לְדָוִֽד׃
<b style="color: gray;">רש"י</b> על ידותון . שם כלי שיר ומדרש אגדה על הדתות ועל הדינין הנגזרים על ישראל מאויביהם :
<b style="color: gray;">מצודת ציון</b> ידותון . שם כלי נגון :
<b style="color: gray;">מלבי"ם פירוש המילות</b> למנצח, מזמור זה נחלק לג' חלקים {{{א}}} ידבר אל אויביו החורשים עליו רעה, {{{ב}}} מדבר אל נפשו שיבטח ויתחזק בה', {{{ג}}} תוכחת מוסר כי יש אלהים שופטים בארץ : (חלק א')
<h3>{ב}</h3>
אַ֣ךְ אֶל־אֱ֭לֹהִים דּֽוּמִיָּ֣ה נַפְשִׁ֑י מִ֝מֶּ֗נּוּ יְשׁוּעָתִֽי׃
<b style="color: gray;">רש"י</b> דומיה נפשי . מצפה נפשי כמו דום לה' והתחולל לו ( לעיל ל''ז ) :
<b style="color: gray;">מצודת דוד</b> אך וגו' . לא שמתי תוחלתי באדם אך אל אלהים תקוה נפשי כי מעולם ישועתי ממנו :
<b style="color: gray;">מצודת ציון</b> דומיה . ענין תקוה כמו דמינו אלהים חסדך ( לעיל מ''ח ) :
<b style="color: gray;">מלבי"ם פירוש המילות</b> אך אל אלהים דומיה נפשי, מה שנפשי דומיה ובלתי פוחדת משום דבר, הוא אך מחמת שמקוה לאלהים, כי ממנו תבא ישועתי :
<b style="color: gray;">מלבי"ם ביאור המילות</b> דומיה. תואר, ענין שתיקה :
<h3>{ג}</h3>
אַךְ־ה֣וּא צ֭וּרִי וִֽישׁוּעָתִ֑י מִ֝שְׂגַּבִּ֗י לֹא־אֶמּ֥וֹט רַבָּֽה׃
<b style="color: gray;">רש"י</b> לא אמוט רבה . מטות גדולות , ומדרש אגדה רבה גיהנם :
<b style="color: gray;">מצודת דוד</b> אך הוא צורי . ולא זולתו : משגבי . ועל שהוא משגבי לזה לא אמוט נטיה רבה מבלי תקומה :
<b style="color: gray;">מלבי"ם פירוש המילות</b> אך, ולא תחשבו שיושיעני על ידי אמצעיים טבעיים, רק אך הוא צורי וישועתי, הוא לבדו בלא שליח ע''י דרך הטבע, וא''כ משגבי לא אמוט רבה מאד, אחר שמשגבי שמחזק אותי שלא אמוט הוא אלהית, א''כ הוא רב וגדול מאד :
<b style="color: gray;">מלבי"ם ביאור המילות</b> רבה. משגבי וישועתי רבה מאד, וכבר התבאר אצלי ששמות המופשטים יבואו לפעמים בלשון זכר ופעמים בלשון נקבה :
<h3>{ד}</h3>
עַד־אָ֤נָה ׀ תְּהֽוֹתְת֣וּ עַל אִישׁ֮ תְּרָצְּח֪וּ כֻ֫לְּכֶ֥ם כְּקִ֥יר נָט֑וּי גָּ֝דֵ֗ר הַדְּחוּיָֽה׃
<b style="color: gray;">רש"י</b> תהותתו . מנחם פי' מגזרת התיו לאכלה ( ירמיה י''ב ) , ויתא ראשי עם , ( דברים ל''ג ) , עד אנה תאספו על איש , ול''נ שיש לפותרו לשון הוות ויהא ה''א ותי''ו שורש כאשר יאמר מן מת מות , כך נאמר מן יסוד הת הות ולשון רבים הוות והוא לשון מחשבת שבר ותרמית , ויש מפרשין תהותתו כמו תאריכו לשונכם על בני אדם ברע ודימוה לל' הערב כשמרבה בדברים ( סא''א ) : כקיר נטוי . המוכן ליפול על בני אדם :
<b style="color: gray;">מצודת דוד</b> עד אנה . עד מתי תחשבו הוות על כל איש ואיש : תרצחו . יהי רצון שתרצחו כולכם ובתחלה תהיו ככותל הנטוי לפול וכגדר הנדחה ממקומה כן תהיו בתחלה בפחד ואימה ובסוף תמותו ע''י רציחה :
<b style="color: gray;">מצודת ציון</b> תהותתו . מל' הוות ושבר : כקיר . גדר . ענין כותל בית וחצר :
<b style="color: gray;">תורה תמימה</b> ת"ר אנשי סדום לא נתגאו אלא בשביל טובה שהשפיע להם הקב"ה ומה כתיב בהם ארץ ממנה יצא לחם ותחתיה נהפך כמו אש מקום ספיר אבניה ועפרות זהב לו נתיב לא ידעו עיט ולא שזפתו עין איה לא הדריכוהו בני שחץ לא עדה עליו שחל אמרו וכי מאחר שארץ ממנה יצא לחם ועפרות זהב לו למה לנו עוברי דרכים שאין באים אלינו אלא לחסרינו [מממוננו] בואו ונשכח תורת רגל מארצנו שנאמר פרץ נחל מעם גר הנשכחים מני רגל דלו מאנוש נעו דרש רבא מאי דכתיב עד אנה תהותתו על איש תרצחו כולכם כקיר נטוי גדר הדחויה מלמד שהיו נותנין עיניהן בבעלי ממון ומושיבין אותו אצל קיר נטוי ודוחין אותו עליו ובאים ונוטלין את ממונו וכו'.<small><span style="color: gray;">סנהדרין קט ע"ב</span></small>
<b style="color: gray;">מלבי"ם פירוש המילות</b> עד אנה תהותתו על איש, אתם תביאו הוות ושבר בשביל איש, שעל ידי שאול תרצו להביא הוות על דוד, ובזה תרצחו כולכם, שהגם שתעשו זאת בסבת שאול גם אתם נחשבים כרוצחים, כי אתם דומים כקיר נטוי (על) גדר הדחויה, שגדר רעוע עומד תחת קיר הנטוי ליפול, והקיר הנטוי נופל על הגדר ומפילו על איש העומד תחתיו והרגו, שבזה אין לומר שעקר ההורג היה הקיר שהוא דחה את הגדר, כי גם הגדר סבב מיתת האיש, שאם היה הגדר חזק לא היה נופל ע''י הקיר, והגם שהקיר נטוי עליו היה נשאר עומד ולא היה הורג את האיש שתחתיו, וא''כ הרצח מיוחס אל שניהם, אל הגדר שהרג, ואל הקיר שהפילו, כן בנמשל שאול דוחה אותם להפיל אותם על דוד ולרצחו, ובכל זה תיוחס הרצח גם אליהם מצד שהם דומים כגדר הדחויה שאינו חזק לעמוד בפני הקיר, שאם היו חזקים בדעתם לא היו שומעים לקול שאול לרצוח בחנם והיו עומדים נגדו, וא''כ הגם שתהותתו הוות על ובשביל איש מכל מקום תרצחו כולכם, וגם אתם אשמים בדבר :
<b style="color: gray;">מלבי"ם ביאור המילות</b> תהותתו. שרשו הות, בשקל תכוננו. על איש. על ידי איש, ומלת על נמשך לשתים, קיר נטוי (על) גדר הדחויה :
<h3>{ה}</h3>
אַ֤ךְ מִשְּׂאֵת֨וֹ ׀ יָעֲצ֣וּ לְהַדִּיחַ֮ יִרְצ֪וּ כָ֫זָ֥ב בְּפִ֥יו יְבָרֵ֑כוּ וּ֝בְקִרְבָּ֗ם יְקַלְלוּ־סֶֽלָה׃
<b style="color: gray;">רש"י</b> משאתו . לפי שאתם יגורים מן בני אדם שמא ימלוך וישלם גמולכם יעצתם להדיח עליו הרעה : בפיו . של כל אחד ואחד מהם יברכו : ובקרבם . ובמחשבותם יקללו סלה :
<b style="color: gray;">מצודת דוד</b> אך משאתו . ר''ל הן לא הרעותי את אחד מהם אך כל אחד מהם בעבור רוממתו וגאותו יעצו ביניהם להדיחני מן העולם ורוצים הם בהכזב הנאמר עלי בפני שאול : בפיו . כ''א מהם מברך אותי בפיו מן השפה ולחוץ אבל בקרב לבם מקללים אותי לעולם אף בעת שמברכים אותי בפה :
<b style="color: gray;">מצודת ציון</b> משאתו . ענין הרמה : כזב . ענין דבר הנפסק כמו אשר לא יכזבו מימיו ( ישעיה נח ) :
<b style="color: gray;">מלבי"ם פירוש המילות</b> אך משאתו יעצו להדיח ירצו כזב, מה שהם אומרים שמה שהם ידחו את הגדר על דוד להרגו הוא מפני שאתו ופחדו של שאול שהוא הקיר המפיל אותם להדיח את הגדר, בזה ירצו כזב, הוא טענה של כזב ולא ירצו את עונם בזה, כי מבואר הפך שהם עושים דבר זה מלבם ומרצונם לא מפני פחד שאול, כי בפיו יברכו, כי שאול צוה להם להתראות לפני דוד כאוהבים ולחקור ולרגל את מקומו, כמ''ש (ש''א כ''ג כ''ב) לכו נא הכינו עוד וראו את מקומו כי אמר אלי ערום יערים הוא, והם מה שמברכים אותי בפני ומתדמים כאוהבים הוא רק בפיו של שאול, מפני ששאול צוה להם כך, אבל בקרבם יקללו, והם שונאים לי ודורשים רעתי בעצמם לא משאתו של שאול, סלה סיום הענין : (חלק ב')
<b style="color: gray;">מלבי"ם ביאור המילות</b> משאתו. מוסב על שם איש הנזכר, מפחדו של שאול. להדיח. שרשו נדח ומשתתף עם דחה, לדחות את הגדר :
<h3>{ו}</h3>
אַ֣ךְ לֵ֭אלֹהִים דּ֣וֹמִּי נַפְשִׁ֑י כִּי־מִ֝מֶּ֗נּוּ תִּקְוָתִֽי׃
<b style="color: gray;">מצודת דוד</b> אך וגו' . אינני חושש להם אך נפשי תקוה לאלהים כי מעולם בא לי תקותי ממנו :
<b style="color: gray;">מלבי"ם פירוש המילות</b> אך, מדבר עם נפשו, את נפשי! דמי אך לאלהים כי ממנו תקותי, תקותי אל הישועה היא ממנו, וכן הוא באמת צורי וישועתי :
<h3>{ז}</h3>
אַךְ־ה֣וּא צ֭וּרִי וִֽישׁוּעָתִ֑י מִ֝שְׂגַּבִּ֗י לֹ֣א אֶמּֽוֹט׃
<h3>{ח}</h3>
עַל־אֱ֭לֹהִים יִשְׁעִ֣י וּכְבוֹדִ֑י צוּר־עֻזִּ֥י מַ֝חְסִ֗י בֵּֽאלֹהִֽים׃
<b style="color: gray;">מצודת דוד</b> על אלהים . ר''ל הלא על אלהים מוטל ישועתי ולהשאיר אותי בכבודי כי הוא הבטיחני על המלוכה ועליו לקיים : צור עוזי . הוא מאמץ כוחי ולזה אחסה בו :
<b style="color: gray;">מלבי"ם פירוש המילות</b> על אלהים, ר''ל הוא מקוה מאלהים ישע וכבוד שהיא המלוכה, וזה אין ה' מחויב לעשות לו כי יש כמה צדיקים שלא ישיגו כבוד ומלוכה בעוה''ז, רק מצד שה' הבטיח לו את המלוכה, על אלהים ישעי וכבודי, הוא דבר שקבל ע''ע לעשות לי, אבל צור עזי מחסי שישמור אותי מאויב, זה נמצא באלהים, שגם בלי הבטחה דרכו לשמור את חסידיו :
<h3>{ט}</h3>
בִּטְח֘וּ ב֤וֹ בְכָל־עֵ֨ת ׀ עָ֗ם שִׁפְכֽוּ־לְפָנָ֥יו לְבַבְכֶ֑ם אֱלֹהִ֖ים מַחֲסֶה־לָּ֣נוּ סֶֽלָה׃
<b style="color: gray;">מצודת דוד</b> עם . אתם בני עמי בטחו בו בכל עת : שפכו לפניו לבבכם . בתפלה כי הוא מחסה לנו מעולם :
<b style="color: gray;">מלבי"ם פירוש המילות</b> בטחו בו עם, אתם עם בטחו בה', כי הבטחון בה' י''ל יתרון מבטחון על דבר אחר, {{{א}}} שהבטחון על דבר אחר על בני אדם וכדומה, לא יבטח בו בכל עת, כי בעת רעה לא יוכל להושיעו, אבל על ה' תבטחו בכל עת, {{{ב}}} שהבטחון על בני אדם לא תוכלו לגלות לו כל מצפוני לבכם, שיש דברים שיתבייש מגלות לבני אדם, אבל לפני ה' תשפכו לבבכם לגלות כל מצפוני לב, {{{ג}}} שאלהים מחסה לנו, שבאדם רק יבטח, אבל בה' ימצא מחסה, כמ''ש טוב לחסות בה' מבטוח באדם כמש''פ שם, סלה, סיום הענין : (חלק ג')
<h3>{י}</h3>
אַ֤ךְ ׀ הֶ֥בֶל בְּנֵֽי־אָדָם֮ כָּזָ֪ב בְּנֵ֫י אִ֥ישׁ בְּמֹאזְנַ֥יִם לַעֲל֑וֹת הֵ֝֗מָּה מֵהֶ֥בֶל יָֽחַד׃
<b style="color: gray;">רש"י</b> אך הבל בני אדם . ואל תיראו מהם מאחר שהקב''ה מחסה לנו בעת צרה סלה . במאזנים לעלות . אם באו לעלות במאזנים והבליהם שוים כן פשוטו , ומדרשו לענין הזוגות :
<b style="color: gray;">מצודת דוד</b> אך הבל בני אדם . הבטחון על בני אדם הוא הבל וכזב ודבר שאינו מתקיים . במאזנים לעלות . הוא ענין מליצה לומר אם נחשוב להעלות במאזני משקל המה יחד ר''ל הבטחון של כל בני אדם אז נראה שהמה קלים ופחותים מדברי הבל והוא מקרא הפוך וכאילו אמר המה יחד מהבל :
<b style="color: gray;">מלבי"ם פירוש המילות</b> אך בני אדם הם הבל, שאין בם ממש, וגם בני איש הגדולים שיש בהם איזה ממש, הם כזב, שהוא דבר הפוסק ואינו מתקיים במאזנים לעלות, אם תראה בני אדם שעולים ברום ההצלחה הם דומים כמי שעולה בכף מאזנים, שזה סימן שהמה מהבל יחד, כי כשמניחים שני דברים בשתי כפות המאזנים ההבל והקל הוא עולה למעלה ודבר הכבד נופל למטה, כן עלייתם הוא סימן שהם מהבל ואין להם כובד וממש בעצמותם :
<b style="color: gray;">מלבי"ם ביאור המילות</b> הבל בני אדם, כזב בני איש. כזב הוא דבר הבלתי מתקיים, ובני איש הם הגדולים (כנ''ל מ''ט), והם גם אם אין הבטחתם הבל בשעתו הוא כוזב אח''כ :
<h3>{יא}</h3>
אַל־תִּבְטְח֣וּ בְעֹשֶׁק֮ וּבְגָזֵ֪ל אַל־תֶּ֫הְבָּ֥לוּ חַ֤יִל ׀ כִּֽי־יָנ֑וּב אַל־תָּשִׁ֥יתוּ לֵֽב׃
<b style="color: gray;">רש"י</b> חיל כי ינוב . אם תראו רשעים שממונם מצליח וגדל אל תשיתו לב : חיל . ממון : ינוב . יצמח לשון תנובה :
<b style="color: gray;">מצודת דוד</b> בעושק . להרבות הון בעושק : אל תהבלו . אל תבטחו בהבל להרבות הון בגזל כי לא תתקיים העושר ההוא וכפל הדבר במ''ש : חיל כי ינוב . אם תראו עושר הבא מגזל צומח ומתרבה אל תשימו לב לבטוח בעושר כזאת כי לא לעולם תהיה :
<b style="color: gray;">מצודת ציון</b> בעושק . ענין גזל : תהבלו . מלשון הבל : חיל . עושר : ינוב . מלשון תנובה והצמחה :
<b style="color: gray;">מלבי"ם פירוש המילות</b> אל תבטחו בעושק, ובגזל אל תהבלו כי הגזל הוא הבל גרוע מעושק, וגם חיל כי ינוב אם תראה שהגזל ינוב חיל, היינו שישא פרי ותנובה וירויח בו חיל ועושר והצלחה, בכ''ז אל תשיתו לב, כי החיל הזה לא יעמוד ולא יתקיים :
<b style="color: gray;">מלבי"ם ביאור המילות</b> כי ינוב. מוסב על הגזל, אם הגזל ינוב תנובה ויעש חיל :
<h3>{יב}</h3>
אַחַ֤ת ׀ דִּבֶּ֬ר אֱלֹהִ֗ים שְׁתַּֽיִם־ז֥וּ שָׁמָ֑עְתִּי כִּ֥י עֹ֝֗ז לֵאלֹהִֽים׃
<b style="color: gray;">רש"י</b> אחת דבר אלהים . ששמעתי מתוכה שתים ומה הן שתים כי עז לך לשלם לאיש כמעשהו , והשני כי לך ה' החסד ומאיזה דבור שמענום מדבור שני של י' הדברות שמענו ממנו שהקב''ה פוקד עון ונוצר חסד שנאמר בו ( שמות כ' ) פוקד עון אבות וגו' לכך בטוח אני שישלם שכר טוב לצדיקים ופורענות לרשעים , זו למדתי מיסודו של ר' משה הדרשן , ורבותינו דרשוהו בזכור ושמור בדבור אחד נאמרו :
<b style="color: gray;">מצודת דוד</b> אחת . אמירה אחת דבר אלהים וממנה למדתי שתי דברים : כי עוז . האחת למדתי אשר לאלהים הוא העוז וידו בכל משלה :
<b style="color: gray;">תורה תמימה</b> תא שמע שני סופרי הדיינין עומדין לפניהן אחד מן הימין ואחד מן השמאל וכותבין דברי המזכין ודברי המחייבין בשלמא דברי המחייבין למחר חזו טעמא אחרינא ובעו למעבד הלנת דין אלא דברי המזכין מאי טעמא לאו משום דאי חזו טעמא אחרינא לחובה לא משגחינן בהו לא כדי שלא יאמרו שנים טעם אחד משני מקראות כדבעא מיניה רבי אסי מרבי יוחנן אמרו שנים טעם אחד משני מקראות מהו אמר ליה אין מונין להן אלא אחד מנהני מילי אמר אביי דאמר קרא אחת דבר אלהים שתים זו שמעתי כי עז לאלהים מקרא אחד יוצא לכמה טעמים ואין טעם אחד יוצא מכמה מקראות וכו'.<small><span style="color: gray;">סנהדרין לד ע"א</span></small>
<b style="color: gray;">מלבי"ם פירוש המילות</b> אחת דבר אלהים, כן דבר אלהים, שלא נבטח בעושק וגזל ובהצלחה שהעושק מצליח, והגם שאלהים דבר אחת בכ''ז שתים זו שמעתי, שמעתי מדבריו שני דברים, {{{א}}} כי עז לאלהים שלכן לא יצליח הגוזל והעושק מפני שיש לאלהים עוז להעניש את העושה רשע, זאת שנית מפני כי.
<b style="color: gray;">מלבי"ם ביאור המילות</b> (יב-יג) ולך ה'. אלהים מדת הדין לרשעים בעז, ולצדיקים ה' מדת הרחמים בחסד :
<h3>{יג}</h3>
וּלְךָֽ־אֲדֹנָ֥י חָ֑סֶד כִּֽי־אַתָּ֨ה תְשַׁלֵּ֖ם לְאִ֣ישׁ כְּֽמַעֲשֵֽׂהוּ׃
<b style="color: gray;">רש"י</b> ולך אדני חסד . ומהו החסד כי אתה תשלם לאיש כמעשהו ולא מעשהו ממש אלא מקצתו כענין שנאמר ( עזרא ט' ) כי אתה אלהינו חשכת למטה מעונינו כך נדרש באגדת תהלים , ויש לפותרו עוד ולך ה' חסד כי יש בידך לשלם לאיש כמעשהו :
<b style="color: gray;">מצודת דוד</b> ולך ה' חסד . והשנית למדתי ממנה שה' עושה חסד עם בני אדם : כי אתה תשלם . ר''ל מדבר הזה נשמע שני הדברים כי אתה ה' דברת אשר תשלם לאיש כמעשהו וכמ''ש ואם תלכו עמי קרי וגו' והלכתי אף אני עמכם בקרי ( ויקרא כז ) וכן על כל הדברים שהאדם חוטא אתה משלם לו מדה במדה ואם לא היה ידו בכל משלה היה א''כ לפעמים מן הנמנע בדבר מהדברים לשלם מדה במדה ומזה בעצמו נשמע שדרכו לעשות חסד עם האדם כי זה שמענש מדה במדה הוא חסד גדול כי אז יבין האדם וישכיל לדעת שלא בא במקרה כ''א מה' על דרך העונש וימהר לשוב מחטאיו וכ''ז חוזר למעלה לומר ומהו בטחון האדם הלא טוב לחסות בה' הואיל וידו בכל משלה ועושה חסד :
<b style="color: gray;">תורה תמימה</b> רבי אלעזר רמי כתיב ולך ה' חסד וכתיב כי אתה תשלם לאיש כמעשהו בתחלה כי אתה תשלם כמעשהו ולבסוף ולך ה' חסד וכו'.<small><span style="color: gray;">ראש השנה יז ע"ב</span></small>
<b style="color: gray;">מלבי"ם פירוש המילות</b> לך ה' חסד להציל את העשוק, ולהשגיח על הצדיק אשר עשק אותו, כי אתה תשלם לאיש כמעשהו, שכר להצדיק ורחמים להנרדף ועונש להרשע והרודף :
<h2>תהילים פרק-סג</h2>
<h3>{א}</h3>
מִזְמ֥וֹר לְדָוִ֑ד בִּ֝הְיוֹת֗וֹ בְּמִדְבַּ֥ר יְהוּדָֽה׃
<b style="color: gray;">רש"י</b> במדבר יהודה . בורח מפני שאול :
<b style="color: gray;">מצודת דוד</b> במדבר יהודה . להסתר מפני שאול :
<b style="color: gray;">מלבי"ם פירוש המילות</b> מזמור, קוטב המזמור להגיד בו רוב תשוקתו אל הדבקות האלהי, עד שעזב מלזכור כל ענינים החומריים רק באלהים דבקה נפשו :
<h3>{ב}</h3>
אֱלֹהִ֤ים ׀ אֵלִ֥י אַתָּ֗ה אֲ‍ֽשַׁחֲ֫רֶ֥ךָּ צָמְאָ֬ה לְךָ֨ ׀ נַפְשִׁ֗י כָּמַ֣הּ לְךָ֣ בְשָׂרִ֑י בְּאֶֽרֶץ־צִיָּ֖ה וְעָיֵ֣ף בְּלִי־מָֽיִם׃
<b style="color: gray;">רש"י</b> אשחרך . אבקש ואדרוש לך כמו ושחרתני ואינני ( איוב ז' ) , אם אתה תשחר אל אל ( שם ח' ) : צמאה לך נפשי . צמא ותאב אני לבוא אליך בבית תפלתך : כמה לך בשרי . לשון תאוה ואין לו דמיון : בארץ ציה . במדבר :
<b style="color: gray;">מצודת דוד</b> אלי אתה . מעולם אתה אלי לכן אדרשך : צמאה . מתאוה אני לך כצמא אל המים . בארץ ציה . כמו ההולך בארץ ציה ועיף מקום שאין שם מים כי אז מאוד יתאוה להם :
<b style="color: gray;">מצודת ציון</b> אשחרך . ענין דרישה כמו שוחר טוב ( משלי י''א ) : כמה . ענין חשק ותאוה ואין לו דומה : ציה . שממה : ועיף . ר''ל יבשה וכאלו תתאוה למים כאדם היעף :
<b style="color: gray;">מלבי"ם פירוש המילות</b> אלהים, יען אשר אלי אתה אשחרך, רק אותך אשחר ואדרוש, צמאה, כמו שצמאה לך נפשי כן כמה ותאב לך בשרי, שגם החומר שלי מתאוה אל ה', פה בארץ ציה ועיף בלי מים, הגם שהוא ארץ ציה שהבשר מתאוה למים והנפש צמאה למים, ואני איני צמא למים רק לך אני צמא ונפשי שוקקה :
<b style="color: gray;">מלבי"ם ביאור המילות</b> נפשי. בהגבלה אל בשרי תורה על נפש הרוחניית (כנ''ל ג'). כמה. לא נמצא לו דוגמא, והוא מענין תשוקה, וי''ל שהיא פעל ממלת כמה המורה על שיעור הכמות, או הדוגמא כמו, שתשוקת הבשר הוא כמו תשוקת הנפש : בארץ ציה ועיף בלי מים. ציה ע''י חום השמש, ועיף ע''י האויר הארסי, ובלי מים, העדר מקורות ומעינות (ישעיה ל''ה) :
<h3>{ג}</h3>
כֵּ֭ן בַּקֹּ֣דֶשׁ חֲזִיתִ֑יךָ לִרְא֥וֹת עֻ֝זְּךָ֗ וּכְבוֹדֶֽךָ׃
<b style="color: gray;">רש"י</b> כן בקדש חזיתך וגו' . כמו כאשר צמאתי לראות עוזך וכבודך כדרך שחזיתיך במקדש משכן שילה תשבע נפשי במראות עזך וכבודך :
<b style="color: gray;">מצודת דוד</b> כן בקודש . כמו הצמא כן אתאוה לחזות אותך במקום הקודש ולראות עוזך שהוא הארון עם הכבוד אשר ישכון עליו :
<b style="color: gray;">מצודת ציון</b> חזיתיך . ראיתיך : עוזך . על הארון יאמר וכמ''ש וארון עוזך ( לקמן קלב ) על שהראה בפלשתים עוז כח המקום כמ''ש בש''א :
<b style="color: gray;">מלבי"ם פירוש המילות</b> כן, והגם שנפשי חוזה אותך בקדש, כי בחזיון הנפש במחזה השכל והרוח הקודש אחזה גדולתך ושכינתך ברוח ובמחזה, אבל אני צמא ותאב שכמו שחזיתיך בקדש במחזה הרוח, כן אראה אותך בעין בשר בעירך ובהיכלך, ועז''א לראות עוזך וכבודך שהראיה הוא בעינים ממש, שאראה עוזך וכבודך בעינים, לא רק במחזה ובצפיית הלב :
<b style="color: gray;">מלבי"ם ביאור המילות</b> חזיתך לראות. פעל חזה בא על חזיון הרוח והלב תמיד ומזה מחזה הנביאים וחזון. ופעל ראה על ראות העין, עמ''ש ישעיה (ל' י', ל''ג כ', למעלה נ''ח י''א) :
<h3>{ד}</h3>
כִּי־ט֣וֹב חַ֭סְדְּךָ מֵֽחַיִּ֗ים שְׂפָתַ֥י יְשַׁבְּחֽוּנְךָ׃
<b style="color: gray;">מצודת דוד</b> כי טוב חסדך מחיים . ר''ל כי כל טובת חסדך מנתינת החיים הוא למען ישבחונך שפתי בעודי כי לולא זאת למה לי חיים ולזה אתאוה להיות במקום המקודש למען אשבחך שם :
<b style="color: gray;">מלבי"ם פירוש המילות</b> כי טוב חסדך מחיים, שחסדך במתנת החיים נבדל מכל חסד שיעשה זולתך, שכל חסד שנשיג מזולתנו אין החסד טוב מצד עצמו רק מצד התועלת שהשגנו ממנו, למשל מלך ב''ו שעשה חסד לחייב מיתה והניחו בחיים, הטוב של החסד הוא החיים שנתן לו, אבל אצלך החסד בעצמו טוב יותר מן החיים, כי החיים אינם תכלית לעצמם, רק שהם אמצעיים שעל ידם שפתי ישבחונך, שבלעדי החיים א''א שאשבח אותך בשפה (כי הנפש המופשטת מן הגוף אין לה פה ושפה לשבח ה', והיא רק שכל ומשכלת), וא''כ אחר שעקר תכלית החיים וטובם הוא מה שיכול להודות לה' על החסד שנתן לנו חיים, א''כ החסד הוא הטוב והתכלית של החיים, והוא טוב מן החיים עצמם שהוא רק אמצעי אליו, כי ע''י החסד שפתי ישבחונך וזאת היא תכלית החיים :
<h3>{ה}</h3>
כֵּ֣ן אֲבָרֶכְךָ֣ בְחַיָּ֑י בְּ֝שִׁמְךָ אֶשָּׂ֥א כַפָּֽי׃
<b style="color: gray;">רש"י</b> כן אברכך בחיי . כמו אז כי אז מתרגמינן ובכן , כלומר אז כשאבא לפניך אברכך כל ימי חיי : בשמך אשא כפי . להתפלל ולהלל :
<b style="color: gray;">מצודת דוד</b> כן אברכך בחיי . ר''ל וכאשר אשב במקום המקודש אעשה כן ואברכך כל ימי חיי ואשא כפי בהזכרת שמך להתפלל אליך :
<b style="color: gray;">תורה תמימה</b> א"ר אלעזר מאי דכתיב כן אברכך בחיי בשמך אשא כפי כן אברכך בחיי זו ק"ש בשמך אשא כפי זו תפלה ואם עושה כן עליו הכתוב אומר כמו חלב ודשן תשבע נפשי ולא עוד אלא שנוחל שני עולמים העוה"ז והעולם הבא שנאמר ושפתי רננות יהלל פי:<small><span style="color: gray;">ברכות טז ע"ב</span></small>
<b style="color: gray;">מלבי"ם פירוש המילות</b> כן, כן הוא הברכה אשר אברכך בחיי, לא אברך אותך על החיים, רק על החסד מה שאוכל לשבח אותך, וכן רק בשמך אשא כפי, מה שאשא כפי לתפלה לא אתפלל על חיים הגשמיים וצרכי העולם רק בשמך, שאוכל להודות לך ולברך את שמך :
<h3>{ו}</h3>
כְּמ֤וֹ חֵ֣לֶב וָ֭דֶשֶׁן תִּשְׂבַּ֣ע נַפְשִׁ֑י וְשִׂפְתֵ֥י רְ֝נָנ֗וֹת יְהַלֶּל־פִּֽי׃
<b style="color: gray;">רש"י</b> ושפתי רננות . לשונות של רננות כמו ( בראשית י''א ) ויהי כל הארץ שפה אחת דמתרגמינן לישנא חד :
<b style="color: gray;">מצודת דוד</b> כמו חלב ודשן . כמו שתשבע הנפש ממאכלי חלב ודשן כן תשבע נפשי אם יהלל פי את ה' בהרבה לשונות של רננות :
<b style="color: gray;">מצודת ציון</b> חלב . מיטב כמו ואכלו את חלב הארץ ( בראשית מ''ה ) : ודשן . ושמן : ושפתי . ענין אמירה כמו שפה אחת ( שם יא ) :
<b style="color: gray;">מלבי"ם פירוש המילות</b> כמו חלב ודשן שישבע הגוף ויהיה לו למזון, כן תשבע נפשי, שאתן לה מזונה הרוחני ג' פעמים בכל יום בג' תפלות כמו שיתנו ג' פעמים להגוף מזונו הגשמי, ומפרש במה תשבע נפשי במה ששפתי רננות יהלל פי, שזה מזון הנפש, וכמ''ש הכוזרי שכמו שהגוף הגשמי צריך הוא אל המזון ולא יחיה בלעדיו כן מזון הנפש היא התפלה שתדבק אל שרשה הרוחני, וכמו שמזון הגוף הוא שלש פעמים ביום כן ערב ובקר וצהרים אשיחה ואהמה :
<b style="color: gray;">מלבי"ם ביאור המילות</b> ושפתי רננות. הוי''ו במקום כאשר :
<h3>{ז}</h3>
אִם־זְכַרְתִּ֥יךָ עַל־יְצוּעָ֑י בְּ֝אַשְׁמֻר֗וֹת אֶהְגֶּה־בָּֽךְ׃
<b style="color: gray;">רש"י</b> על יצועי . כשאני שוכב על משכבי אני זוכר אהבתך : באשמורות . הלילה : אהגה בך . אחשב בך :
<b style="color: gray;">מצודת דוד</b> אם זכרתיך . באמת זכרתיך בהיותי על יצועי ובאשמורות הלילה כשאני מקיץ מהשינה מחשב אני בך :
<b style="color: gray;">מצודת ציון</b> אם . ר''ל באמת כמו כי אם תם הכסף ( שם מ''ז ) : יצועי . מל' מצעות המטה : באשמורת . הם שלש חלקי הלילה ודרך האדם להקיץ אז משינתו :
<b style="color: gray;">מלבי"ם פירוש המילות</b> (ז-ח) אם, וכן גם אם זכרתיך על יצועי בעת אשר אהגה בך באשמורות הלילה, ואזכור אז מה שהיית עזרתה לי, שעזרתני מן האויבים, וארנן על שחסיתי בצל כנפיך, לא היה זה מפני ששמחתי על הצלחת הזמן והתועלת שהשגתי מאתך בחיים הגשמיים, רק מצד שעי''ז.
<b style="color: gray;">מלבי"ם ביאור המילות</b> אשמרות, עתות הלילה שנחלקו לג' אשמורות כמ''ש חז''ל.
<h3>{ח}</h3>
כִּֽי־הָיִ֣יתָ עֶזְרָ֣תָה לִּ֑י וּבְצֵ֖ל כְּנָפֶ֣יךָ אֲרַנֵּֽן׃
<b style="color: gray;">מצודת דוד</b> כי היית . על כי היית לי לעזרה ובעבור חסיון צל כנפך ארנן לך :
<h3>{ט}</h3>
דָּבְקָ֣ה נַפְשִׁ֣י אַחֲרֶ֑יךָ בִּ֝֗י תָּמְכָ֥ה יְמִינֶֽךָ׃
<b style="color: gray;">רש"י</b> בי תמכה ימינך . שלא אפול :
<b style="color: gray;">מצודת דוד</b> דבקה . על כי דבקה נפשי ללכת אחריך לזה תמכה בי ימינך לבל אמוט :
<b style="color: gray;">מלבי"ם פירוש המילות</b> דבקה נפשי אחריך, שעי''ז נזכרתי איך יש לי דבקות בה' משני צדדים, אם מצדי, שנפשי דבקה אחריך, ואם מצדך, כי בי תמכה ימינך, והיה עקר שמחתי על שראיתי עי''ז שאני דבק בה' והשגחתו מתמדת עלי וזאת היא עקר מאויי, לא התועלת הגשמי והצלחות העולמיים :
<h3>{י}</h3>
וְהֵ֗מָּה לְ֭שׁוֹאָה יְבַקְשׁ֣וּ נַפְשִׁ֑י יָ֝בֹ֗אוּ בְּֽתַחְתִּיּ֥וֹת הָאָֽרֶץ׃
<b style="color: gray;">רש"י</b> והמה . אויבי : לשואה יבקשו נפשי . באים עלי במארב ביום אפילה שלא ארגיש בהם : יבאו בתחתיות הארץ . במקום שפל שאול ושוחה יבאו ויפלו :
<b style="color: gray;">מצודת דוד</b> והמה . ושאול ואנשיו מבקשים להשמיד את נפשי ולהמיתה כאלו הייתי רשע וחוטא : יבאו . לזה יבאו בתחתיות הארץ מושפלים עד עפר :
<b style="color: gray;">מצודת ציון</b> לשואה . ענין שממה :
<b style="color: gray;">מלבי"ם פירוש המילות</b> והמה, אבל אויבי הם לשואה יבקשו נפשי, נפשי היקרה הזאת אשר עקר מגמתה הוא הדבקות בה', יבקשו המה לשואה וחשך, כי יבקשו לעקרה מארצות החיים, וגם יבואו בתחתיות הארץ, הם המערות והמחילות שבמדבר שבקשו שם את דוד כנזכר בספר שמואל :
<h3>{יא}</h3>
יַגִּירֻ֥הוּ עַל־יְדֵי־חָ֑רֶב מְנָ֖ת שֻׁעָלִ֣ים יִהְיֽוּ׃
<b style="color: gray;">רש"י</b> יגירוהו על ידי חרב . יבואו על רודפי אויבים ויגירוהו כל אחד מהם ע''י חרב שימיתו אותו ומקרא קצר הוא זה שלא פי' מי יגירוהו , יגירוהו לשון גרירה כמו מוגרים במורד ( מיכה א' ) פרץ נחל מעם גר ( איוב כ''ח ) . ( מצאתי , מנת שועלים . ישובם חרב שועלים ילכו בו ) :
<b style="color: gray;">מצודת דוד</b> יגירוהו . המגירי' יגירו וישפכו דמם ע''י חרב ויהיו למנה לשועלים ולחיות השדה :
<b style="color: gray;">מצודת ציון</b> יגירוהו . ענין הזלה ושפיכה כמו וכמים הנגרים ( ש''ב יד ) : מנת . מלשון מנה ומתן :
<b style="color: gray;">מלבי"ם פירוש המילות</b> (יא-יב) יגירוהו, מאמר זה נמשך על יתהלל כל הנשבע בו, ושיעור הכתוב, אבל כל הנשבע בשם ה' באמת, (שעבדי המלך כולם נשבעו לו בה' בל ימרדו, וכן כל אנשי דוד נשבעו לו בעת נפלו עליו, או ר''ל כל הנשבע בשם דוד כי היה דרכם להשבע בשם המלך כמו חי פרעה), הם יתהללו לאמר, שגם אם יגירוהו על ידי חרב, הגם ששאול ואנשיו יגירו את דוד ע''י חרב, ויגרשו אותו מן המערות אשר הוא מתחבא שם להתגורר בארצות אחרות, עד שהמערות ותחתיות ארץ אלה יהיו מנת שועלים, ששועלים יגורו שם, בכ''ז המלך ישמח בה', כי ה' יושיעהו מכל צרותיו, כי יודע בטח כי יסכר פי דוברי שקר, הדוברים שיגירהו על ידי חרב, כי בודאי מלך ימלוך כמו שהבטיח לו ה' :
<b style="color: gray;">מלבי"ם ביאור המילות</b> יגירהו. וכן הגירם ע''י חרב (ירמיה כ') :
<h3>{יב}</h3>
וְהַמֶּלֶךְ֮ יִשְׂמַ֪ח בֵּאלֹ֫הִ֥ים יִ֭תְהַלֵּל כָּל־הַנִּשְׁבָּ֣ע בּ֑וֹ כִּ֥י יִ֝סָּכֵ֗ר פִּ֣י דֽוֹבְרֵי־שָֽׁקֶר׃
<b style="color: gray;">רש"י</b> והמלך ישמח . על עצמו היה אומר שהרי כבר היה נמשח : יתהלל כל הנשבע בו . כשיראו שתושיעני יתהללו ויתפארו כל הדבקי' בך ונשבעים בשמך : כי יסכר . יסתם כמו ויסכרו כל מעינות תהום רבה ( בראשית ח' ) :
<b style="color: gray;">מצודת דוד</b> והמלך . על עצמו אמר שהוא ישמח בתשועת ה' וגם כל הנשבע בה' יתהלל בישועתו כי הנשבע בה' הוא מאמין בו ויתהלל א''כ בהתשועה הבאה לו ממנו כי ישתבח עצמו על שהשכיל לדעת שה' הוא האלהים : כי יסכר . כאשר יסגר פי המדבר עלי שקר בפני שאול בראותו שלא יוכל לי ולאנשי ואז אשמח אני ואנשי הנשבעים בה' :
<b style="color: gray;">מצודת ציון</b> יסכר . הוא כמו יסגר וכן ויסכרו מעינות ( בראשית ח ) :
<b style="color: gray;">תורה תמימה</b> ת"ר אסכרה באה לעולם על המעשר ר' אלעזר בר' יוסי אומר על לשון הרע אמר רבא ואיתימא ריב"ל מאי קראה והמלך ישמח באלהים יתהלל כל הנשבע בו כי יסכר פי דוברי שקר וכו'.<small><span style="color: gray;">שבת לג. ע"ב</span></small>
<b style="color: gray;">מלבי"ם ביאור המילות</b> יסכר. כמו יסגר (עמ''ש ישעיה י''ט) :
<h2>תהילים פרק-סד</h2>
<h3>{א}</h3>
לַמְנַצֵּ֗חַ מִזְמ֥וֹר לְדָוִֽד׃
<b style="color: gray;">מלבי"ם פירוש המילות</b> למנצח, אמרו כנגד דואג האדומי וריעיו אשר חרשו עליו רעה ונוקשו בפח אשר הכינו לו :
<h3>{ב}</h3>
שְׁמַע־אֱלֹהִ֣ים קוֹלִ֣י בְשִׂיחִ֑י מִפַּ֥חַד א֝וֹיֵ֗ב תִּצֹּ֥ר חַיָּֽי׃
<b style="color: gray;">רש"י</b> שמע אלהים קולי בשיחי . מזמור זה דרשוהו בעלי אגדת תהלים על דניאל שהושלך לגוב אריות ויפה נופל כל לשון המזמור על האגדה צפה דוד ברוח הקדש כל המאורע לו והתפלל עליו שדניאל מזרעו היה , כמו שנאמר לחזקיה ( ישעיה ל''ט ) ומבניך אשר תוליד יקחו והיו סריסים בהיכל מלך בבל אלו דניאל חנניה מישאל ועזריה : מפחד אויב . אלו האחשדרפנים שנתיעצו עליו שנאמר ( דניאל ו' ) אדין סרכיא ואחשדרפניא הוו בעין עלה להשכחה לדניאל :
<b style="color: gray;">מצודת דוד</b> שמע אלהים קולי . ארז''ל שאמרו דוד בעבור דניאל על שהושלך לגוב אריות על ידי תחבולות השרים ולפי שהיה מזרעו אמר כמדבר בעדו : בשיחי . בעת אספר תלאותי . מפחד אויב . הם שרי מלך דריוש :
<b style="color: gray;">מצודת ציון</b> בשיחי . ענין ספור התלאות :
<b style="color: gray;">מלבי"ם פירוש המילות</b> שמע אלהים קולי בעת אשפוך שיחי, ותצור חיי מפחד אויב,
<h3>{ג}</h3>
תַּ֭סְתִּירֵנִי מִסּ֣וֹד מְרֵעִ֑ים מֵ֝רִגְשַׁ֗ת פֹּ֣עֲלֵי אָֽוֶן׃
<b style="color: gray;">רש"י</b> מרגשת פעלי און . שהם מתרגשים לבקש לי עלילות מות כדכתיב ארגישו על מלכא וגו' ( שם ) :
<b style="color: gray;">מצודת דוד</b> מסוד . מעצת העם : מרגשת . מהקבוץ שקבצו יחד להתיעץ בדבר :
<b style="color: gray;">מצודת ציון</b> מסוד . ענין עצה הנעשה בסוד : מרגשת . ענין הקבוץ כמו למה רגשו גוים ( לעיל ב ) :
<b style="color: gray;">מלבי"ם פירוש המילות</b> תסתירני מסוד מרעים, מה שמחרישים עלי סוד בסתר, וכן תסתירני מרגשת פועלי און, שמתקבצים ברגש ומרד בכנופיא בגלוי :
<b style="color: gray;">מלבי"ם ביאור המילות</b> מרגשת. המרד בקול המיה והוא הפך הסוד, כמו למה רגשו גוים :
<h3>{ד}</h3>
אֲשֶׁ֤ר שָׁנְנ֣וּ כַחֶ֣רֶב לְשׁוֹנָ֑ם דָּרְכ֥וּ חִ֝צָּ֗ם דָּבָ֥ר מָֽר׃
<b style="color: gray;">רש"י</b> דרכו חצם . הוא לשונם הרע :
<b style="color: gray;">מצודת דוד</b> שננו . חדדו לשונם כחרב להבאיש אותי בעיני המלך : דרכו . הכינו לשונם כחץ המושם על הקשת בעת הדרכו : דבר מר . להמית אותי בגוב אריות :
<b style="color: gray;">מצודת ציון</b> שננו . חדדו כמו חציך שנונים ( לעיל מ''ה ) :
<b style="color: gray;">מלבי"ם פירוש המילות</b> אשר שננו לשונם כחרב ההורגת מקרוב, וכן דרכו חצם בדבר מר (שהוא הארס שמושחים בו את החץ), שהחץ הורג למרחוק, ר''ל שדוברים עתק בפני ומלשינים עלי רעה בסתר כחץ המורה מרחוק :
<h3>{ה}</h3>
לִיר֣וֹת בַּמִּסְתָּרִ֣ים תָּ֑ם פִּתְאֹ֥ם יֹ֝רֻ֗הוּ וְלֹ֣א יִירָֽאוּ׃
<b style="color: gray;">רש"י</b> לירות במסתרים תם . יורוהו בחציהם :
<b style="color: gray;">מצודת דוד</b> לירות . להשליך החץ במסתר על התם ופתאום ישליכו ולא ייראו מה' :
<b style="color: gray;">מצודת ציון</b> לירות . להשליך כמו ירה בים ( שמות טו ) :
<b style="color: gray;">מלבי"ם פירוש המילות</b> לירות, שדרכו חיצם לירות את התם במסתרים שלא יראה אותם ולא ישמר מפניהם, וכן פתאום יורוהו, עד שלא יהיה לו פנאי להנצל, ועי''כ לא יראו מפני שאעמוד נגדם כי מעשיהם בהסתר, והנה חושב בזה ג' ענינים. (ראשונה) מה שדברו עליו לה''ר. (זאת שנית) כי יכינו לו מוקשים בפועל, ועז''א.
<h3>{ו}</h3>
יְחַזְּקוּ־לָ֨מוֹ ׀ דָּ֘בָ֤ר רָ֗ע יְֽ֭סַפְּרוּ לִטְמ֣וֹן מוֹקְשִׁ֑ים אָ֝מְר֗וּ מִ֣י יִרְאֶה־לָּֽמוֹ׃
<b style="color: gray;">רש"י</b> יספרו לטמון מוקשים . ידברו אל המלך בערמה דברים טמונים שאפילו המלך לא הבין למה היו עושין כך והם היו מתכוונים לטמון לדניאל מוקשים להלכד בהם שאמרו לדריוש אתיעטו כל סרכי מלכותא וגו' לקיימא קיים מלכא וגו' ( שם ) שלא יתפלל שום אדם תפלתו לפני שום אלוה חוץ ממך עד שלשים יום :
<b style="color: gray;">מצודת דוד</b> יחזקו למו . היו מחזקים ביניהם את הדבר הרע והעצה היעוצה ויספרו זה לזה להטמין מוקש על דניאל ואמרו מי יראה מחשבתם ר''ל שאמרו אין המלך מרגיש שכל עצתם היא על דניאל :
<b style="color: gray;">מצודת ציון</b> למו . להם :
<b style="color: gray;">מלבי"ם פירוש המילות</b> יחזקו למו דבר רע, שיחזקו מוקש רע שילכד בו דוד, ויספרו זה לזה איך לטמון מוקשים תחת רגלי דוד שיהיו המוקשים טמונים עלי נתיב. ובזה יאמרו מי יראה למו להמוקשים אחר שהם טמונים, ולא ירגיש דוד בהם, (זאת שלישית).
<h3>{ז}</h3>
יַֽחְפְּֽשׂוּ־עוֹלֹ֗ת תַּ֭מְנוּ חֵ֣פֶשׂ מְחֻפָּ֑שׂ וְקֶ֥רֶב אִ֝֗ישׁ וְלֵ֣ב עָמֹֽק׃
<b style="color: gray;">רש"י</b> יחפשו עולות . מבקשים עלילות כמו שנאמר ( שם ) הוו בעין עילה השכחה לדניאל . טמנו . בלבם ולא גילו דעתם את חפש העלילה המחופש על ידם וקרב מחשבותם עומק לבם : וקרב איש . איש מהם כל אחד ואחד טמן מחשבתו :
<b style="color: gray;">מצודת דוד</b> יחפשו . היו מחפשים למצוא עלילה להמיתו וכאשר תמו את החיפוש שהיו מחפשים ומצאו העצה היה כ''א מסתירה בקרבו בעומק הלב לבל ירגיש מי :
<b style="color: gray;">מצודת ציון</b> עולות . עלילות : תמנו . כמו תממו וכן חסדי ה' כי לא תמנו ( איכה ג ) והוא מל' תם והשלמה :
<b style="color: gray;">מלבי"ם פירוש המילות</b> יחפשו על דוד עולות, מחפשים להראות שעשה עול כדי להצדיק מעשיהם, שרוצים להצטדק שדוד חייב מיתה, ואחר כי תמנו חפש מחופש, שכבר חפשו בכל מקום מחופש, היינו כל מקום שאפשר לחפש שם ולא מצאו עול בגלוי על דוד, (יחפשו עולות) בקרב איש ובלב עמוק, יחפשו עליו עולה בקרב לבו ובמצפוניו שאומרים כי מצפוניו רעים :
<b style="color: gray;">מלבי"ם ביאור המילות</b> עולת. כמו עולות. תמנו. הנו''ן תחת אות הכפל תממו עמ''ש (ישעיה כ''ג) : מחפש. המקום הראוי לחפש שם, ומלת ייחפשו נמשך גם לבסוף יחפשו קרב איש :
<h3>{ח}</h3>
וַיֹּרֵ֗ם אֱלֹ֫הִ֥ים חֵ֥ץ פִּתְא֑וֹם הָ֝י֗וּ מַכּוֹתָֽם׃
<b style="color: gray;">רש"י</b> ויורם אלהים . ירה אותם לגוב האריות כדכתיב ( שם ) ואמר מלכא והיתיו לגבריא אליך די אכלו קרצוהי די דניאל ולגוב אריותא רמו וגו' :
<b style="color: gray;">מצודת דוד</b> ויורם . וסוף הדבר היה שה' השליכם לגוב האריות תמורת דניאל ומכותם בא פתאום כחץ הממית :
<b style="color: gray;">מלבי"ם פירוש המילות</b> ויורם, אבל פתאום ירה אלהים עליהם חץ, (כמו שהם רצו לירות במסתרים תם), היו מכותם, ר''ל שהמוקשים שהכינו על דוד הם עצמם היו המכה שלהם שבם הוכו, ומפרש כי.
<b style="color: gray;">מלבי"ם ביאור המילות</b> היו. מוסב על המוקשים (הנזכר בפסוק ו'), וכן מלת עלימו, ר''ל על המוקשים :
<h3>{ט}</h3>
וַיַּכְשִׁיל֣וּהוּ עָלֵ֣ימוֹ לְשׁוֹנָ֑ם יִ֝תְנֹדֲד֗וּ כָּל־רֹ֥אֵה בָֽם׃
<b style="color: gray;">רש"י</b> ויכשילהו עלימו לשונם . הכשלון שדימו להכשילו עלימו נהפך לשונם : יתנודדו . בראשם להניע ראש ולשחוק עליהם כל ראה בם :
<b style="color: gray;">מצודת דוד</b> ויכשילוהו עלימו לשונם . הביאו מכשול על עצמם וכל הרואה ינודד עליהם בראש דרך לעג :
<b style="color: gray;">מצודת ציון</b> יתנודדו . מל' נדידה :
<b style="color: gray;">מלבי"ם פירוש המילות</b> ויכשילהו עלימו לשונם, שלשונם הכשיל אותם ללכת על המוקשים, שע''י לשונם נוקשו במה שרצו ללכוד את דוד, (וכמו שדואג נהרג ע''י לשונו, כמ''ש פיך ענה בך, שמה שאמר תחלה שדוד רוצה להרוג את שאול נוקש ואמר שהוא הרג את שאול ונהרג עי''ז) יתנודדו כל רואה בם, שכל רואיהם יתנודדו ויאמרו כי לשונם הכשיל אותם :
<b style="color: gray;">מלבי"ם ביאור המילות</b> ויכשילהו. בא לשון בלשון זכר, כמו לשוני מודבק מלקוחי :
<h3>{י}</h3>
וַיִּֽירְא֗וּ כָּל־אָ֫דָ֥ם וַ֭יַּגִּידוּ פֹּ֥עַל אֱלֹהִ֗ים וּֽמַעֲשֵׂ֥הוּ הִשְׂכִּֽילוּ׃
<b style="color: gray;">מצודת דוד</b> וייראו . מאז והלאה כל אדם יפחד לנפשו מעשות כזאת ויספרו זה לזה פועל אלהים וישכילו מעשיהם איך נלכדו בשחת אשר טמנו :
<b style="color: gray;">מלבי"ם פירוש המילות</b> ויראו כל אדם איך שהיה ענשם מדה כנגד מדה, ועל ידי זה יגידו פועל אלהים שעי''כ יכירו שענשם זה בא מה' ושיש השגחה ומשפט, וישכילו מעשהו, ועי''כ.
<b style="color: gray;">מלבי"ם ביאור המילות</b> פעל, ומעשהו. פועל הוא העסק בדבר, ומעשהו הוא גמר המעשה, כמ''ש למעלה (סי' כ''ח), שישכילו שלא לבד שה' עסק בדבר כי גם הוא גמר את הדבר :
<h3>{יא}</h3>
יִשְׂמַ֬ח צַדִּ֣יק בַּ֭יהוָה וְחָ֣סָה ב֑וֹ וְ֝יִתְהַֽלְל֗וּ כָּל־יִשְׁרֵי־לֵֽב׃
<b style="color: gray;">רש"י</b> ישמח צדיק . דניאל : ויתהללו כל ישרי לב . יתפארו על יושר לבם וישתבחו בעצמם כי בטוחים הם שהקב''ה בעזרתם :
<b style="color: gray;">מצודת דוד</b> בה' . בתשועת ה' : וחסה בו . ע''י זה יחסה בו בכל עת : ויתהללו . וישבחו א''ע על שהשכילו לדעת שה' הוא האלהים :
<b style="color: gray;">מלבי"ם פירוש המילות</b> ישמח צדיק בה', כי שמחה לצדיק עשות משפט, וחסה בו, כי יראה שה' מושיע חוסיו, ויתהללו כל ישרי לב, במה שהם עובדים את ה' ונושעים בו ובשמו יתהללו :
<b style="color: gray;">מלבי"ם ביאור המילות</b> ויתהללו כל ישרי לב. עמ''ש למעלה (ס''ס ל''ב) :
<h2>תהילים פרק-סה</h2>
<h3>{א}</h3>
לַמְנַצֵּ֥חַ מִזְמ֗וֹר לְדָוִ֥ד שִֽׁיר׃
<b style="color: gray;">מלבי"ם פירוש המילות</b> למנצח, הוסד על ברכת הגשמים אשר נתן ה' אחרי הרעב, ויוכל להיות שהיה על הרעב שהיה בימי דוד שלש שנים כמ''ש בסוף שמואל :
<h3>{ב}</h3>
לְךָ֤ דֻֽמִיָּ֬ה תְהִלָּ֓ה אֱלֹ֘הִ֥ים בְּצִיּ֑וֹן וּ֝לְךָ֗ יְשֻׁלַּם־נֶֽדֶר׃
<b style="color: gray;">רש"י</b> לך דמיה תהלה . השתיקה תהלה לך לפי שאין קץ לשבחך והמרבה בשבח אינו אלא גורע : אלהים בציון . אלהים השוכן בציון , ( מצאתי שימו כבוד תהלתו , לא יותר מדאי , אך דומיה תהלה וכמדומה הללוהו באימה בלשון הללויה שם בן שתי אותיות מתורגם דחילא עזי וזמרת יה ( לקמן קי''ח ) ויד על כס יה ( שמות י''ז ) ולשון וגילו ברעדה דומה לזה ) ד''א לך דומיה תהלה אלהים בציון את אשר דוממת והחרשת על מה שעשה אויביך בציון תהלה היה לך שהיכולת בידך להנקם ואתה מאריך אף :
<b style="color: gray;">מצודת דוד</b> לך דומיה תהלה וגו' . ר''ל אתה ה' השוכן בציון הדומיה נחשבת לך לתהלה כי להגביל את תהלתך ולכן אין להרבות בתארים : ולך ישולם נדר . כי תושיע להנודרים בעת צרה וישולם א''כ הנדר :
<b style="color: gray;">מצודת ציון</b> דומיה . שתיקה :
<b style="color: gray;">תורה תמימה</b> וא"ר ירמיה בן אלעזר בא וראה שלא כמדת הקב"ה מדת בשר ודם מדת בשר ודם מתחייב אדם הריגה למלכות מטילין לו חכה לתוך פיו כדי שלא יקלל את המלך מדת הקב"ה אדם מתחייב הריגה למקום שותק שנאמר לך דומיה תהלה ולא עוד אלא שמשבח שנאמר תהלה ולא עוד אלא שדומה לו כאילו מקריב קרבן שנאמר ולך ישולם נדר וכו'.<small><span style="color: gray;">עירובין יט ע"א</span></small>
דרש ר' יהודה איש כפר גבוריא ואמרי לה איש כפר גבור חיל מאי דכתיב לך דומיה תהלה סמא דכולה משתוקא כי אתא רב דימי אמר אמרי במערבא מלה בסלע משתוקא בתרין:<small><span style="color: gray;">מגילה יח ע"א</span></small>
<b style="color: gray;">מלבי"ם פירוש המילות</b> לך דומיה תהלה, מצייר את התהלה כעצם מופשט, ואומר שלפניך תעמוד התהלה דוממת באין דבר בפיה, שהגם שענין התהלה הוא הדבור שתדבר ותהלל, לפניך נצבת דומיה, והמליצה שמה שלא תמצא דבר במה להלל אותך היא תהלתך, כי אתה מרומם מכל ברכה ותהלה, ולך ישולם נדר, הנדר הוא תמיד קבלה שמקבל על עצמו על תנאי שאם יתמלא התנאי ישולם הנדר, אבל לך אין הנדר על תנאי רק ישולם תיכף, כי תשועתך בודאי תבא כי אתה מוכן לכל דורשיך וישולם הנדר תיכף גם לפני מלאת התנאי :
<h3>{ג}</h3>
שֹׁמֵ֥עַ תְּפִלָּ֑ה עָ֝דֶ֗יךָ כָּל־בָּשָׂ֥ר יָבֹֽאוּ׃
<b style="color: gray;">מצודת דוד</b> שומע תפלה . על כי אתה שומע תפלה לזה יבואו אליך כל בשר להתפלל לפניך :
<b style="color: gray;">מצודת ציון</b> עדיך . אליך כמו תיגע עדיך ( איוב ד ) :
<b style="color: gray;">מלבי"ם פירוש המילות</b> שומע תפלה, לעומת מה שבמלך ב''ו רוב המבקשים דבר ממנו יקריבו בקשתם אל שריו, כי לא יבואו כולם לפני המלך, אבל אתה שומע תפלה בעצמך, עד שעדיך כל בשר יבואו כי אתה לבדך שומע בקשתם, ור''ל ששמעת תפלתם על הגשם, והם שלמו לך נדריהם :
<h3>{ד}</h3>
דִּבְרֵ֣י עֲ֭וֹנֹת גָּ֣בְרוּ מֶ֑נִּי פְּ֝שָׁעֵ֗ינוּ אַתָּ֥ה תְכַפְּרֵֽם׃
<b style="color: gray;">רש"י</b> דברי עונות גברו מני . ואין אנו יכולים להספיק לסדר כולם לפניך לפי שהם רב אלא בכלל אחד אנו מתפללים לפניך שפשעינו אתה תכפרם :
<b style="color: gray;">מצודת דוד</b> גברו מני . ר''ל עם כי אין בהזכיות להכריע את העונות עכ''ז תכפרם בחסדך :
<b style="color: gray;">מלבי"ם פירוש המילות</b> דברי, הוא נוסח התפלה שהתפללו, אמרו, הגם שאנו חוטאים ובלתי ראויים, הן העונות אשר גברו מני דבריהם הוא שפשענו אתה תכפרם, מצייר כאלו העונות אשר הם גברו וחזקו מן האדם והאדם אין יכול להתגבר עליהם, הם עצמם ידברו וימליצו לפני ה' שיכפר הפשעים, והמליצה, שאחר שכח העונות חזק יותר מכח האדם, ר''ל שהאדם בטבעו מוכן אל החטא וקשה לו להתגבר על העון הנטוע בטבעו, וא''כ העונות בעצמם אחר שהם גברו מני בטבע דבריהם הוא שראוי שתכפר פשעינו, כי אתה ידעת את יצר האדם ורוע טבעו :
<h3>{ה}</h3>
אַשְׁרֵ֤י ׀ תִּֽבְחַ֣ר וּתְקָרֵב֮ יִשְׁכֹּ֪ן חֲצֵ֫רֶ֥יךָ נִ֭שְׂבְּעָה בְּט֣וּב בֵּיתֶ֑ךָ קְ֝דֹ֗שׁ הֵיכָלֶֽךָ׃
<b style="color: gray;">רש"י</b> אשרי . מי אשר תבחר ותקרב אשר ישכן בחצריך : נשבעה בטוב . שבביתך ומקדושת היכלך ששכינתך שורה שם :
<b style="color: gray;">מצודת דוד</b> אשרי תבחר . אשרי להעם אשר תבחר ותקרב להיות שוכן בחצריך והנה נשבעה בהטוב וההשפעה הבאה מביתך והיכלך הקדוש :
<b style="color: gray;">מלבי"ם פירוש המילות</b> אשרי, ואחר שלפי הטבע קשה לו לאדם להתגבר על יצרו וצריך לזה עזר אלהים כמ''ש חז''ל יצרו של אדם מתגבר עליו בכל יום ואלמלא הקב''ה עוזרו אינו יכול לו, א''כ אשרי מי שתבחר ותקרב אותו עד שיוכל לשכן חצריך ולא ימוש מבית ה' כל ימי חייו, וא''כ מבקשים אנו נשבעה מטוב ביתך, שלא תמנע טובך מאתנו ותריק הגשם בעתו, וגם נשבעה מקדש היכלך, להתמיד בעבודתך ולהתקדש בקדושתך. עד כאן נוסח התפלה, מעתה יספר מענה ה' על זאת :
<b style="color: gray;">מלבי"ם ביאור המילות</b> חצריך, ביתך, היכלך. הבית לפנים מן החצר וממנו בא הטוב, וההיכל לפנים מן הבית וקדוש ממנו, וממנו בא הקדושה :
<h3>{ו}</h3>
נ֤וֹרָא֨וֹת ׀ בְּצֶ֣דֶק תַּ֭עֲנֵנוּ אֱלֹהֵ֣י יִשְׁעֵ֑נוּ מִבְטָ֥ח כָּל־קַצְוֵי־אֶ֝֗רֶץ וְיָ֣ם רְחֹקִֽים׃
<b style="color: gray;">רש"י</b> נוראות בצדק תעננו . בצדקתך תעננו לעשות נוראות בגוים : מבטח . אתה ומנוס לכל יושבי קצות ארץ מקצה הארץ ועד קצהו : וים רחוקים . אפילו לרחוקים שבים אתה מבטח שבכל מקום ממשלתך :
<b style="color: gray;">מצודת דוד</b> נוראות בצדק . בצדקתך תעננו בדבר הנוראות והנפלאות אשר תעשה עמנו : מבטח . הלא אתה המבטח של כל היושבים בקצות הארץ ועל הימים הרחוקים כי כולם יבטחו בך :
<b style="color: gray;">מלבי"ם פירוש המילות</b> נוראות, שיעור הכתוב תעננו אלהי ישענו נוראות בצדק מבטח כל קצוי ארץ, שתעננו על תפלתנו ענית אותנו ע''י האו''ת נוראות, תשובה נוראה מאד, (ורומז על מה שהשיב אל שאול ואל בית הדמים על אשר הרג את הגבעונים), ענית אותנו תשובה נוראה ואמרת, כי בצדק מבטח כל קצוי ארץ, המבטח של כל העולם תלוי בצדק, שאם יעשו צדק בין אדם לחברו בזה יהיה להם מבטח, (ורומז על מה שנענשו על מה שעשו עולה להגבעונים ונתרצה להם ע''י שעשו צדק לפייס את הגרים, ובמה שהומתו אז זרע שאול היה בזה נוראות שכולם אחזם מורא ופחד) :
<h3>{ז}</h3>
מֵכִ֣ין הָרִ֣ים בְּכֹח֑וֹ נֶ֝אְזָ֗ר בִּגְבוּרָֽה׃
<b style="color: gray;">רש"י</b> מכין הרים בכחו . שמצמיח ההרים שהם קשים בכחו ומזמן ומכין בהן מזונות ומכין מטר כדכתיב ( לקמן קמז ) המכין לארץ מטר המצמיח הרים : נאזר בגבורה . לפי שבא להזכיר גבורת גשמים אמר נאזר בגבורה :
<b style="color: gray;">מצודת דוד</b> מכין . הוא מכין מטר רב לרוות ההרים ברב כחו כי הוא נאזר וחגור בגבורה :
<b style="color: gray;">תורה תמימה</b> אמר רב זוטרא בר טוביא אמר רב בעשרה דברים נברא העולם בחכמה ובתבונה ובדעת ובכח ובגערה ובגבורה בצדק ובמשפט בחסד וברחמים בחכמה ובתבונה דכתיב ה' בחכמה יסד ארץ כונן שמים בתבונה בדעת דכתיב בדעתו תהומות נבקעו בכח וגבורה דכתיב מכין הרים בכחו נאזר בגבורה בגערה דכתיב עמודי שמים ירופפו ויתמהו מגערתו בצדק ומשפט דכתיב צדק ומשפט מכון כסאך בחסד ורחמים דכתיב זכר רחמיך ה' וחסדיך כי מעולם המה וכו'.<small><span style="color: gray;">חגיגה יב ע"א</span></small>
וכתיב מכין הרים בכחו נאזר בגבורה ומנא לן דבתפלה דתניא לאהבה את ה' אלהיכם ולעבדו בכל לבבכם איזו היא עבודה שהיא בלב הוי אומר זו תפלה וכו'.<small><span style="color: gray;">תענית ב ע"א</span></small>
<b style="color: gray;">מלבי"ם פירוש המילות</b> מכין, מוסב על הצדק, הצדק הוא מכין הרים בכחו, כי עליו העולם עומד, וגם שמכינם על ידי טל ומטר ומצמיח הרים חציר, והוא נאזר בגבורה וכחו גדול מאד :
<b style="color: gray;">מלבי"ם ביאור המילות</b> מכין. לפירוש המפרש התחיל אל ה' בנכח, ואח''כ בנסתר מכין משביח, ושוב בנוכח מאותותיך, וע''כ פירשתיו על הצדק, ובא בדרך המליצה, שדרכה לדבר על עצמיים הגיונים בדרך ההפשטה, כמו שתראה במקומות אין חקר לפי פירושי :
<h3>{ח}</h3>
מַשְׁבִּ֤יחַ ׀ שְׁא֣וֹן יַ֭מִּים שְׁא֥וֹן גַּלֵּיהֶ֗ם וַהֲמ֥וֹן לְאֻמִּֽים׃
<b style="color: gray;">רש"י</b> משביח . משפיל , וכן וחכם באחור ישבחנה ( משלי כ''ט ) בשוא גליו אתה תשבחם ( לקמן פ''ט ) :
<b style="color: gray;">מצודת דוד</b> משביח . משקיט ומשפיל המיית הים וגליו וכ''כ משביח המיית לאומים ההומים :
<b style="color: gray;">מצודת ציון</b> משביח . משקיט ומשפיל כמו בשוא גליו אתה תשבחם ( לקמן פ''ט ) : שאון . המיית :
<b style="color: gray;">מלבי"ם פירוש המילות</b> משביח הצדק משביח שאון ימים והמון לאומים שע''י הצדק יתהפכו לשבח, ולא יזיקו. עד כאן תשובת ה' אל המתפללים שאם יעשו צדק ינצלו מכל רעות בין טבעיות כשאון ימים, בין בחיריות כשאון לאומים, ויתהפך הכל לטובה :
<b style="color: gray;">מלבי"ם ביאור המילות</b> משביח. משקיט :
<h3>{ט}</h3>
וַיִּ֤ירְא֨וּ ׀ יֹשְׁבֵ֣י קְ֭צָוֹת מֵאוֹתֹתֶ֑יךָ מ֤וֹצָֽאֵי־בֹ֖קֶר וָעֶ֣רֶב תַּרְנִֽין׃
<b style="color: gray;">רש"י</b> מוצאי בקר וערב תרנין . לך את הבריות יושבי הקצוות בבקר אומרים ברוך יוצר המאורות ובערב ברוך המעריב ערבים :
<b style="color: gray;">מצודת דוד</b> מאותותיך . ע''י אותות הברקים והרעמים יפחדו ממך יושבי קצות הארץ : מוצאי . המאורות היוצאים להאיר בבוקר ובערב , היציאה ההיא תעורר לב הבריות לרנן לך כאשר יראו שלא ישנו את תפקידם :
<b style="color: gray;">מלבי"ם פירוש המילות</b> וייראו, מסב פניו אל ה', עתה ייראו היושבים בקצוי ארץ מן אותותיך אשר תרנין מוצאי בקר וערב, ר''ל פאת מזרח וים, שכולם ראו אותותיך ורננו לשמך, ועי''ז התיראו כולם מלפניך, והכונה כפולה על אות הגשמים והעננים, ועל אות הצדק ומשפט שהראה ה' במעשה של הגבעונים, שעי''ז יראו כולם מה' ולמדו מוסר :
<h3>{י}</h3>
פָּקַ֥דְתָּ הָאָ֨רֶץ ׀ וַתְּשֹׁ֪קְקֶ֡הָ רַבַּ֬ת תַּעְשְׁרֶ֗נָּה פֶּ֣לֶג אֱ֭לֹהִים מָ֣לֵא מָ֑יִם תָּכִ֥ין דְּ֝גָנָ֗ם כִּי־כֵ֥ן תְּכִינֶֽהָ׃
<b style="color: gray;">רש"י</b> פקדת הארץ . כשאתה חפץ להטיב אתה פוקד את הארץ ומשקה אותה : רבת תעשרנה . הרבה אתה מעשרה מפלג שלך שהוא מלא מים ותכין בו דגנם של יושבי קצוות כי בכן אתה מכין אותם :
<b style="color: gray;">מצודת דוד</b> פקדת . בעת תשגיח בארץ להשקותה אז תעשר אותה בהרבה מטר : פלג אלהים . אמת המים הבאה לה מאלהים היא מלאה מים : תכין . ובזה תכין דגנם כי כן דרכך להכין הדגן ע''י רבוי המטר :
<b style="color: gray;">מצודת ציון</b> פקדת . ענין זכרון והשגחה : ותשוקקיה . מל' השקה : פלג . אמת המים :
<b style="color: gray;">תורה תמימה</b> והיינו דאמר ריש לקיש משום בר קפרא נאמרה עצירה בגשמים ונאמרה עצירה באשה נאמרה עצירה באשה שנאמר כי עצר עצר ה' בעד כל רחם ונאמרה עצירה בגשמים דכתיב ועצר את השמים נאמר לידה באשה ונאמר לידה בגשמים נאמר לידה באשה דכתיב ותהר ותלד בן ונאמר לידה בגשמים דכתיב והולידה והצמיחה נאמר פקידה באשה ונאמר פקידה בגשמים נאמר פקידה באשה דכתיב וה' פקד את שרה ונאמר פקידה בגשמים דכתיב פקדת הארץ ותשקקה רבת תעשרנה וכו'.<small><span style="color: gray;">תענית ח ע"א</span></small>
<b style="color: gray;">מלבי"ם פירוש המילות</b> פקדת, ועתה פקדת את הארץ שהיה בה רעב שלש שנים, והשקית אותה בגשמי ברכה, ובזה תעשרנה עושר רב, כי בזה תכין הארץ את דגנם של יושביה, כי כן תכינה, שהכינות אותה על אופן זה שתכין דגן לתת אוכל למכביר, ומפרש איך הכין את הארץ לזה, כי.
<b style="color: gray;">מלבי"ם ביאור המילות</b> ותשקקה. מענין משקה, וכבר בארתי (יואל ב' כ''ד) שפעל שוק ושקה משתתפים, והשיקו היקבים, וכן כמשק גבים שוקק בו (ישעיה ל''ג) לפירושי. תעשרנה. כמו תעשירנה. תכין. נסתר לנקבה על הארץ :
<h3>{יא}</h3>
תְּלָמֶ֣יהָ רַ֭וֵּה נַחֵ֣ת גְּדוּדֶ֑יהָ בִּרְבִיבִ֥ים תְּ֝מֹגְגֶ֗נָּה צִמְחָ֥הּ תְּבָרֵֽךְ׃
<b style="color: gray;">רש"י</b> תלמיה . הן שורות המחרישה : רוה . כמו לרוה : נחת גדודיה . כמו לנחת גדודיה להניח לגדודיה לעשות נחת לבריות אתה תמוגגנה ברביבים של מטר : תמוגגנה . לשון המסה :
<b style="color: gray;">מצודת דוד</b> תלמיה רוה . במה שתשביע תלמי השדה יהיה נחת לגדודיה הם הבריות המתהלכים בארץ : ברביבים . ע''י הרביבים תמוגג ותרטב את האדמה ובזה תברך צמחה :
<b style="color: gray;">מצודת ציון</b> תלמיה . ערוגות כמו על תלמי שדי ( הושע ו ) : רוה . ענין שביעה : ברביבים . הוא המטר הדק כמו וכרביבים עלי עשב ( דברים ל''ב ) : תמוגגנה . מלשון המגה והמסה :
<b style="color: gray;">תורה תמימה</b> ואמר רב חנא בגדתאה מטר משקה מרוה ומזבל ומעדן וממשיך אמר רבא בר רבי ישמעאל ואיתימא רב יימר בר שלמיא מאי קרא תלמיה רוה נחת גדודיה ברביבים תמוגגנה צמחה תברך אמר רבי אלעזר מזבח מזיח ומזין מחבב מכפר היינו מכפר היינו מזיח מזיח גזירות ומכפר עונות וכו'.<small><span style="color: gray;">כתובות י ע"ב</span></small>
ואמר רבי יוחנן גדול יום הגשמים שאפילו גייסות פוסקות בו שנאמר תלמיה רוה נחת גדודיה וכו'.<small><span style="color: gray;">תענית ח ע"ב</span></small>
ת"ר יורה שמורה את הבריות להטיח גגותיהן ולהכניס את פירותיהן ולעשות כל צרכיהן דבר אחר שמרוה את הארץ ומשקה עד תהום שנאמר תלמיה רוה נחת גדודה ברביבים תמוגגנה צמחה תברך דבר אחר יורה שיורד בנחת ואינו יורד בזעף או אינו יורה אלא שמשיר את הפירות ומשטיף את הזרעים ומשטיף את האילנות ת"ל מלקוש מה מלקוש לברכה אף יורה לברכה או אינו מלקוש אלא שמפיל את הבתים ומשבר את האילנות ומעלה את הסקאין ת"ל יורה מה יורה לברכה אף מלקוש לברכה ויורה גופיה מנלן דכתיב ובני ציון גילו ושמחו בה' אלהיכם כי נתן לכם את המורה לצדקה ויורד לכם גשם מורה ומלקוש בראשון:<small><span style="color: gray;">תענית ו ע"א</span></small>
<b style="color: gray;">מלבי"ם פירוש המילות</b> תלמיה רוה, שהכינות אותה לרוות את תלמיה בגשם, נחת גדודיה, שירד הגשם מן התלמים אל הגדודים והחריצים שבין התלמים, ומשם ירוו את התלמים, ואחר כך כשהתבואה החלה לצמוח ברביבים תמוגגנה, ברביבים דקים, עד שצמחה תברך :
<b style="color: gray;">מלבי"ם ביאור המילות</b> תלמיה, גדודה. הגבוה נקרא תלם, והעמקים שבין תלם לתלם נקראים גדודים, מלשון לא תתגודדו, שריטות וחרישות באדמה, ונחת מענין ירידה כמו כי חציך נחתו בי (למעלה ל''ח) :
<h3>{יב}</h3>
עִ֭טַּרְתָּ שְׁנַ֣ת טוֹבָתֶ֑ךָ וּ֝מַעְגָּלֶ֗יךָ יִרְעֲפ֥וּן דָּֽשֶׁן׃
<b style="color: gray;">רש"י</b> עטרת . שנת טובתך , ע''י הגשמים אתה מעטר בכל טוב את השנה שאתה חפץ להטיב . ומעגליך . הם השמים שהם אבק רגליך : ירעפון . יטפון : דשן . שומן :
<b style="color: gray;">מצודת דוד</b> עטרת . תעטר את השנה שהשפעת בה טובתך כי תהיה מעוטרת בתבואה ופירות . ומעגליך . העננים יזלו גשמי ברכה :
<b style="color: gray;">מצודת ציון</b> ומעגליך . מל' מעגל ודרך והם העננים שהם לצד השמים ונאמר וחוג שמים יתהלך ( איוב כב ) ולזה יקראו העננים מעגליו : ירעפון . ענין הזלה והטפה כמו יערוף כמטר לקחי ( דברים ל''ב ) : דשן . שומן :
<b style="color: gray;">מלבי"ם פירוש המילות</b> עטרת, זה מוסב עמ''ש יתרועעו אף ישירו, אז ישירו לאמר עטרת שנת טובתך היינו שהלבשת את השנה בעטרת צבי, ומעגליך ירעפון דשן מעגל הוא הדרך הסבובי, ומצייר כשהמטר יורד במדבריות ששם מרעה צאן הולך במעגל נוטה מן הדרך הישר שהוא בישוב, ואז גם שם ירעפון דשן, ומפרש נגד מ''ש ומעגליך ירעפון דשן.
<b style="color: gray;">מלבי"ם ביאור המילות</b> מעגליך. מורה על הדרך הסבובי בכ''מ, וזה הבדלו מן דרך ארח נתיב (כנ''ל י''ז) :
<h3>{יג}</h3>
יִ֭רְעֲפוּ נְא֣וֹת מִדְבָּ֑ר וְ֝גִ֗יל גְּבָע֥וֹת תַּחְגֹּֽרְנָה׃
<b style="color: gray;">רש"י</b> ירעפו . השמים בנאות המדבר :
<b style="color: gray;">מצודת דוד</b> נאות מדבר . המקומות היבשות כמדבר יזלו גם המה דשן להצמיח הרבה תבואה . וגיל וגו' . הגבעות תהיינה חגורות בגיל ר''ל רב תבואה יגדל בהן :
<b style="color: gray;">מצודת ציון</b> נאות . ענין מדור :
<b style="color: gray;">מלבי"ם פירוש המילות</b> ירעפו נאות מדבר, מקום מרעה צאן ונאות דשא, ונגד מ''ש עטרת שנת טובתך אומר וגיל גבעות תחגורנה בישוב :
<b style="color: gray;">מלבי"ם ביאור המילות</b> נאות. בא תמיד על מראה צאן ובקר :
<h3>{יד}</h3>
לָבְשׁ֬וּ כָרִ֨ים ׀ הַצֹּ֗אן וַעֲמָקִ֥ים יַֽעַטְפוּ־בָ֑ר יִ֝תְרוֹעֲע֗וּ אַף־יָשִֽׁירוּ׃
<b style="color: gray;">רש"י</b> לבשו כרים הצאן . יתלבשון השרון והערבה מן הצאן הבאים לרעות הדשא אשר הצמיח המטר : ועמקים יעטפו בר . ע''י המטר יהיו מעוטפים העמקים בתבואה ואז יתרועעו הבריות תרועת שמחה וישירו מרוב הברכה :
<b style="color: gray;">מצודת דוד</b> לבשו כרים הצאן . הכבשים שבצאן ילבשו בשר ושומן בעבור המרעה הטוב : יעטפו בר . יהיו מכוסים בתבואה מבלי מקום פנוי : יתרועעו . כל הבריות יריעו תרועת שמחה :
<b style="color: gray;">מצודת ציון</b> כרים . כבשים : יעטפו . מלשון עטיפה ולבישה : בר . תבואה כמו לשבור בר ממצרים ( בראשית מב ) : יתרועעו . מל' תרועה :
<b style="color: gray;">תורה תמימה</b> א"ר יוחנן ושניהם מקרא אחד דרשו שנאמר לבשו כרים הצאן ועמקים יעטפו בר יתרועעו אף ישירו ר"מ סבר אימתי לבשו כרים הצאן בזמן שעמקים יעטפו בר ואימתי עמקים יעטפו בר באדר מתעברות באדר ויולדות באב ר"ה שלהן אלול ר' אלעזר ור"ש אומרים אימתי לבשו כרים הצאן בזמן שיתרועעו אף ישירו אימתי שבלים אומרות שירה בניסן מתעברות בניסן ויולדות באלול ר"ה שלהן תשרי וכו'.<small><span style="color: gray;">ראש השנה ח ע"א</span></small>
ר' יהושע אומר מנין שבניסן נברא העולם שנא' ותוצא הארץ דשא עשב מזריע זרע ועץ עושה פרי איזהו חדש שהארץ מליאה דשאים ואילן מוציא פירות הוי אומר זה ניסן ואותו הפרק זמן בהמה וחיה ועוף שמזדווגין זה אצל זה שנאמר לבשו כרים הצאן וגו'<small><span style="color: gray;">ראש השנה יא ע"א</span></small>
א"ר יוסה כל המשהה טבלו עובר בבל תאחר תמן תנינן רמ"א באחד באלול ר"ה למעשר בהמה ר' אלעזר ור"ש אומרים באחד בתשרי בן עזאי אומר האלוליים (הם) מתעשרין בפני עצמן א"ר חונה טעמא דר"מ עד כאן הן מתמצות לילד מן הישנות מכאן ואילך הן מתחילות לילד מן החדשות ר' יוסה בר ר' בון בשם רב חונה טעמא דר"א ור"ש לבשו כרים הצאן אלו הבכירות ועמקי' יעטפו בר אלו האפילות יתרועעו אף ישירו וכו'.<small><span style="color: gray;">שקלים ז ע"ב</span></small>
<b style="color: gray;">מלבי"ם פירוש המילות</b> לבשו, נגד מ''ש ירעפו נאות מדבר אמר לבשו כרים הצאן, שהם מלאים צאן הרועות במדבר, ונגד מ''ש וגיל גבעות תחגורנה בישוב, אמר ועמקים עטפו בר בישוב, כל זה מן עטרת שנת טובתך יתרועעו אף ישירו, כל זה נוסח השיר על הגשם :
<b style="color: gray;">מלבי"ם ביאור המילות</b> כרים. כמו ירעה מקנך כר נרחב (ישעיה ל') :
<h2>תהילים פרק-סו</h2>
<h3>{א}</h3>
לַ֭מְנַצֵּחַ שִׁ֣יר מִזְמ֑וֹר הָרִ֥יעוּ לֵ֝אלֹהִים כָּל־הָאָֽרֶץ׃
<b style="color: gray;">מצודת דוד</b> הריעו . בעת בוא מלך המשיח יריעו כל העמים תרועת מלך לקבל את ה' לאלוה :
<b style="color: gray;">מלבי"ם פירוש המילות</b> למנצח שיר מזמור, לא נזכר שם מחברו, ולדעתי מחברו הוא מנשה בן חזקיה, שנזכר (דה''ב ל''ג) כי הביא ה' עליו את שרי הצבא אשר למלך אשור וילכדוהו בחוחים ויאסרוהו בנחושתים ויביאוהו בבלה, וכהצר לו חלה את פני ה' אלהיו ויכנע מאד וכו', ויתפלל אליו ויעתר לו וישמע תחנתו וישיבהו ירושלים למלכותו, וידע מנשה כי ה' הוא האלהים ויבן את מזבח ה' ויזבח עליו זבחי שלמים ותודה, ויאמר ליהודה לעבוד את ה' אלהי ישראל, ושם מבואר כי תפלתו והעתר לו הנם כתובים עלי דברי חוזי, והוא השיר הנמצא פה, ונחלק לד' חלקים {{{א}}} מזכיר הנהגת ה' הכללית ע''פ הטבע (עד מלת סלה פ''ה), {{{ב}}} מזכיר ההנהגה הנסיית (עד מלת סלה פ' ז'), {{{ג}}} מדבר אל העמים ומספר מה שעבר עליו מהמאסר וההצלה (עד מלת סלה פט''ו), {{{ד}}} מדבר אל ישראל (עד סוף הסי'), הריעו לאלהים, קבלו מלכותו, שהתרועה מורה על קבלת המלך, כי הוא מלך כל הארץ :
<h3>{ב}</h3>
זַמְּר֥וּ כְבֽוֹד־שְׁמ֑וֹ שִׂ֥ימוּ כָ֝ב֗וֹד תְּהִלָּתֽוֹ׃
<b style="color: gray;">רש"י</b> זמרו כבוד שמו . זמרו בכבוד שמו א''נ ספרו כבוד שמו בזמר ושיר :
<b style="color: gray;">מצודת דוד</b> כבוד שמו . כפי הכבוד הראוי לשמו : שימו . הללוהו בכבוד הראוי לו וכפל הדבר במ''ש :
<b style="color: gray;">מלבי"ם פירוש המילות</b> זמרו, הנה הכרת ה' תהיה משני פנים, {{{א}}} ע''י הבריאה הכללית שהנברא מעיד שי''ל בורא וזה יודע גם עפ''י מחקר השכל שיש עלת העלות וסבת הסבות לכל הנמצאים, אולם מן החקירה לא יוכל לברר שהוא מנהיג את העולם ברצון, כי חכמי יון התפלספו שהעולם עמד ממנו בהכרח כצל מהשמש, וחייבו זה מעוצם גדולת הסבה הראשונה, שזה מחייב לפי דעתם שלא יתייחס לו רצון או אהבה ושנאה וכונה, ושלא ידע דבר מזה העולם השפל, וע''כ יאמרו שראוי אליו הרוממות והכבוד מצד שהוא הסבה הראשונה אבל לא היראה אחר שאינו משגיח ומנהיג, על זה אמר תחלה זמרו כבוד שמו ושימו כבוד תהלתו, שתהלתו יהיה הכבוד המחוייב לו מצד שהוא סבת הדברים כולם, אבל שב לאמר.
<h3>{ג}</h3>
אִמְר֣וּ לֵ֭אלֹהִים מַה־נּוֹרָ֣א מַעֲשֶׂ֑יךָ בְּרֹ֥ב עֻ֝זְּךָ֗ יְֽכַחֲשׁ֖וּ לְךָ֣ אֹיְבֶֽיךָ׃
<b style="color: gray;">רש"י</b> מה נורא . כל אחד ממעשיך : ברוב עוזך . כשאתה מראה לעולם עוזך על ידי דבר או חרב או רעב או ברקים : אויביך . הרשעים מרוב פחד מודים על כחש ועבירות שבידם ( ע''כ התוס' ) :
<b style="color: gray;">מצודת דוד</b> אמרו לאלהים . אמרו על אלהים : מה נורא . מה מאוד נוראים ונפלאים מעשיך . ברוב . בעבור רוב חזקך יכחשו לך אויביך לאמר שהמה אוהביך :
<b style="color: gray;">מלבי"ם פירוש המילות</b> אמרו לאלהים מה נורא מעשיך, שיחויב ג''כ שייראו מפני מעשיך כי אתה ג''כ המנהיג והמשגיח ומושל ועושה כחפצו, הגם שברוב עוזך יכחשו לך אויביך, שאויביך האפיקורסים יכחישו לך ויאמרו שהעולם קדמון, ושהכל מחויב, ושאינך יודע מאומה מן הנהגת העולם, וזה יאמרו ע''י רוב עוזך, שעפ''ז יחייבו בעיונם שלפי עוזך וגדולתך אתה מרומם מכל חפץ וכונה, וייחסו ההנהגה אל המערכת, ובטעות זה היה מנשה ג''כ שלכן עבד לצבא השמים שחשב שהם מנהיגים את העולם, וכחש הנהגת ה' והשגחתו, אבל מעתה.
<b style="color: gray;">מלבי"ם ביאור המילות</b> יכחשו לך. עמ''ש בהבדל בין כחש בו ובין כחש לו, התו''ה ויקרא (סי' שע''א) :
<h3>{ד}</h3>
כָּל־הָאָ֤רֶץ ׀ יִשְׁתַּחֲו֣וּ לְ֭ךָ וִֽיזַמְּרוּ־לָ֑ךְ יְזַמְּר֖וּ שִׁמְךָ֣ סֶֽלָה׃
<b style="color: gray;">מצודת דוד</b> יזמרו שמך סלה . לעולם יזמרו לשמך ולא יחזרו לסורם :
<b style="color: gray;">מלבי"ם פירוש המילות</b> כל הארץ ישתחוו לך ויזמרו לך, כי יכירו שאתה המנהיג הכל כרצונך, ולא יזמרו לאלהים אחרים רק יזמרו שמך, סלה סיום הענין : (חלק ב')
<b style="color: gray;">מלבי"ם ביאור המילות</b> יזמרו לך, יזמרו שמך. לך הוא מצד עצמותו, ושמך הוא מצד פרסום מעשיו, ומוסיף שגם יזמרו שמך :
<h3>{ה}</h3>
לְכ֣וּ וּ֭רְאוּ מִפְעֲל֣וֹת אֱלֹהִ֑ים נוֹרָ֥א עֲ֝לִילָ֗ה עַל־בְּנֵ֥י אָדָֽם׃
<b style="color: gray;">רש"י</b> נורא עלילה . יראוי על בני אדם פן ימצא להם פשע כי כל מעשיהם גלוים לך :
<b style="color: gray;">מצודת דוד</b> לכו . אז יאמרו ישראל זה לזה לכו וראו וגו' : נורא עלילה . מעשיו נוראים בעבור בני אדם :
<b style="color: gray;">מצודת ציון</b> עלילה . מל' מעללים ופעולות :
<b style="color: gray;">מלבי"ם פירוש המילות</b> לכו, יאמר שהגם שמן ההנהגה הטבעיית לא יכירו העמים השגחת ה' ומוראו, לכו וראו מפעלות אלהים על בני אדם, נורא עלילה, שעל ידי הפעולות שעשה בעבור בני אדם, על ידם תראו שהוא נורא עלילה, שלא לבד שיחויב לו הכבוד, כי יחוייב לו גם היראה, כי בידו לשנות הטבע ולהנהיג הנהגה נסיית בהשגחתו על בני אדם, ולעשות עלילות נוראות, והוא כי.
<b style="color: gray;">מלבי"ם ביאור המילות</b> נורא עלילה. עלילות הם הפעולות ששרשם מכח תכונות מוסריות, ואצל ה' הנפלאות שיעשה ששרשם מפאת תכונת הצדק והמישרים ויתר מדותיו :
<h3>{ו}</h3>
הָ֤פַךְ יָ֨ם ׀ לְֽיַבָּשָׁ֗ה בַּ֭נָּהָר יַֽעַבְר֣וּ בְרָ֑גֶל שָׁ֝֗ם נִשְׂמְחָה־בּֽוֹ׃
<b style="color: gray;">רש"י</b> הפך ים ליבשה . ים סוף : שם נשמחה בו . מצאתי שם היה דבר שהיה נשמח בו כלומר שראה הים את הקב''ה :
<b style="color: gray;">מצודת דוד</b> הפך ים . בעת יצאו ממצרים : בנהר יעברו ברגל . בימי יהושע עברו בירדן ברגלם : בו . בהישועה הבאה ממנו :
<b style="color: gray;">מלבי"ם פירוש המילות</b> הפך ים ליבשה בשביל ישראל, וכן נהר יעברו ברגל, שבני אדם עברו את הירדן ברגלם, שם נשמחה בו, כי הכרנו שהוא משגיח על פרטי בני אדם ומשנה הטבע בעבורם, שם הכרנו כי הוא.
<h3>{ז}</h3>
מֹ֘שֵׁ֤ל בִּגְבוּרָת֨וֹ ׀ עוֹלָ֗ם עֵ֭ינָיו בַּגּוֹיִ֣ם תִּצְפֶּ֑ינָה הַסּוֹרְרִ֓ים ׀ אַל־(ירימו) [יָר֖וּמוּ] לָ֣מוֹ סֶֽלָה׃
<b style="color: gray;">רש"י</b> אל ירומו . אל תהי ידם רמה :
<b style="color: gray;">מצודת דוד</b> מושל . עתה הנה מושל בגבורתו על כל העולם ועיניו צופים באנשים להשיב להם גמול : הסוררים . הסרים מדרך הטוב לא יהיה להם עוד התרוממות עד עולם :
<b style="color: gray;">מצודת ציון</b> תצפינה . מל' צפיה והבטה :
<b style="color: gray;">מלבי"ם פירוש המילות</b> מושל בגבורתו עולם, שהוא מושל על העולם והטבע נכנעת תחתיו, ושיש בידו גבורה להכניע חקות הטבע, וכן כמו שעשה נסים לישראל כן עיניו בגוים תצפינה, להשיב להם כרעתם, ולכן מעתה הסוררים אל ירומו למו, אל ירימו את עיני ה' לומר שעיניו אינם משגיחות בעולם השפל כי רם על כל גוים ה', כי באמת עיניו ישפילו לראות גם כל הנעשה בארץ, סלה סיום הענין : (חלק ג')
<b style="color: gray;">מלבי"ם ביאור המילות</b> למו, מוסב על עיניו. וירומו. פעל יוצא, בל ירומו את עיניו, שיאמרו שהם רמים ונשאים מהעולם השפל :
<h3>{ח}</h3>
בָּרְכ֖וּ עַמִּ֥ים ׀ אֱלֹהֵ֑ינוּ וְ֝הַשְׁמִ֗יעוּ ק֣וֹל תְּהִלָּתֽוֹ׃
<b style="color: gray;">רש"י</b> ברכו עמים אלהינו . על נפלאותיו שהוא שם נפשנו בחיים בגלות ואינכם יכולים להשמיד אותנו :
<b style="color: gray;">מלבי"ם פירוש המילות</b> ברכו, אתם עמים ברכו את אלהינו המשגיח עלינו בהשגחה פרטית (לא לבד על כללות הגוים כי גם על אישים פרטיים), והשמיעו קול תהלתו, יצייר את התהלה כעצם מופשט נותנת קול בשבחי ה', אתם השמיעו והכריזו קולה לרבים :
<h3>{ט}</h3>
הַשָּׂ֣ם נַ֭פְשֵׁנוּ בַּֽחַיִּ֑ים וְלֹֽא־נָתַ֖ן לַמּ֣וֹט רַגְלֵֽנוּ׃
<b style="color: gray;">מצודת דוד</b> השם וגו' . ולא יכלו לכלות אותנו : למוט רגלינו . להיות נופלים מאין תקומה :
<b style="color: gray;">מצודת ציון</b> למוט . מלשון נטיה ומעידת הרגל :
<b style="color: gray;">מלבי"ם פירוש המילות</b> השם נפשנו בחיים הגם שהיינו בסכנה גדולה ע''י האויב, וגם לא נתן למוט רגלנו, שע''י היסורין שב בתשובה ולא מט עוד מדרך ה' :
<h3>{י}</h3>
כִּֽי־בְחַנְתָּ֥נוּ אֱלֹהִ֑ים צְ֝רַפְתָּ֗נוּ כִּצְרָף־כָּֽסֶף׃
<b style="color: gray;">רש"י</b> כי בחנתנו . בצרה בגולה : צרפתנו . להסיר הסיגים ממנו שנשוב בתשובה לפניך כמו שצורפים הכסף להסיר הסיגים ממנו :
<b style="color: gray;">מצודת דוד</b> כי בחנתנו . הצרות אשר באו עלינו המה היו לבחון אותנו אם נהיה עומדים באמונת ה' : צרפתנו . כמו הצורף מסיר סיג הכסף ע''י הצירוף כן נתמרקו עונינו ע''י הצרות :
<b style="color: gray;">מלבי"ם פירוש המילות</b> כי בחנתנו אלהים, מצייר הצירוף שצרף אותו ביסורין כדמיון צירוף הכסף באש להסיר ממנו הסיגים ויצא לצורף כלי, (בשגם לקבלת חז''ל שמלך בבל השליך את מנשה בדוד של נחושת והסיק האש תחתיו) :
<b style="color: gray;">מלבי"ם ביאור המילות</b> בחנתנו, צרפתנו. הבחינה הוא קודם הצירוף לראות אם יש סיג ואז מצרפו, עי' ירמיה (ט' ו') :
<h3>{יא}</h3>
הֲבֵאתָ֥נוּ בַמְּצוּדָ֑ה שַׂ֖מְתָּ מוּעָקָ֣ה בְמָתְנֵֽינוּ׃
<b style="color: gray;">רש"י</b> הבאתנו במצודה . במקום צר כמו במאסר : מועקה . לשון מסגר וכל המעיק והמציק כמוהו :
<b style="color: gray;">מצודת דוד</b> הבאתנו במצודה . אף כי ישבנו במאסר הוספת עוד להשים במתנינו דבר המעיק ומיצר :
<b style="color: gray;">מצודת ציון</b> במצודה . ר''ל במאסר של מבצר חזק כמו יבואהו במצודות ( יחזקאל יט ) : מועקה . צרה וצוקה כמו מעיק תחתיכם ( עמוס ב ) : במתנינו . הוא המקום שחוגרים שם החגרה :
<b style="color: gray;">מלבי"ם פירוש המילות</b> הבאתנו במצודה הוא בית הסוהר, שמת מועקה במתנינו, הקיף את מתניו בברזל סביב בל יוכל לזוז ממקומו :
<b style="color: gray;">מלבי"ם ביאור המילות</b> מועקה. מענין מעקה שסוגר בעד הדבר סביב כמעקה, עמ''ש עמוס (ב' י''ג) על כאשר תעיק העגלה :
<h3>{יב}</h3>
הִרְכַּ֥בְתָּ אֱנ֗וֹשׁ לְרֹ֫אשֵׁ֥נוּ בָּֽאנוּ־בָאֵ֥שׁ וּבַמַּ֑יִם וַ֝תּוֹצִיאֵ֗נוּ לָֽרְוָיָֽה׃
<b style="color: gray;">רש"י</b> הרכבת אנוש לראשינו . מלכי כל אומה ואומה :
<b style="color: gray;">מצודת דוד</b> ותוציאנו . אבל עכ''ז סוף הדבר הוצאת אותנו לרויה ולא כלינו :
<b style="color: gray;">מצודת ציון</b> לרויה . לשביעה :
<b style="color: gray;">תורה תמימה</b> ר' אמי ור' אסי דאמרי תרוייהו כאילו נדון בשני דינים אש ומים שנאמר הרכבת אנוש לראשנו באנו באש ובמים:<small><span style="color: gray;">ברכות ו ע"ב</span></small>
רב דימי בר יצחק פתח לה פיתחא להאי פרשתא מהכא כי עבדים אנחנו ובעבדותנו לא עזבנו אלהינו ויט עלינו חסד לפני מלכי פרס אימתי בזמן המן רבי חנינא בר פפא פתח לה פתחא להא פרשתא מהכא הרכבת אנוש לראשנו באנו באש ובמים באש בימי נבוכדנצר הרשע ובמים בימי פרעה ותוציאנו לרויה בימי המן וכו'.<small><span style="color: gray;">מגילה י ע"ב</span></small>
תניא ר"ש אומר מלוי רבית יותר ממה שמרויחים מפסידים ולא עוד אלא שמשימים משה רבינו חכם ותורתו אמת ואומרין אילו היה יודע משה רבינו שיהיה ריוח בדבר לא היה כותבו כי אתא רב דימי אמר מנין לנושה בחבירו מנה ויודע שאין לו שאסור לעבור לפניו ת"ל לא תהיה לו כנושה ר' אמי ורבי אסי דאמרי תרוייהו כאילו דנו בשני דינין שנאמר הרכבת אנוש לראשנו באנו באש ובמים וכו'.<small><span style="color: gray;">בבא מציעא עה ע"ב</span></small>
<b style="color: gray;">מלבי"ם פירוש המילות</b> הרכבת אנוש לראשנו, הוא שר הסוהר שישב על ראשו וענהו ביסורים, באנו באש ובמים שהסיקו תחתיו את האש ואח''כ השליכו אותו אל המים לענותו, (וגם שאחז משל צירוף הכסף כמו שכתוב בפסוק י', ודרך הוא שאחר שמוציאים אותו מן האש נותנים אותו במים לחזקו), ותוציאנו לרויה, שיצא משם והוחזר אל מלכותו :
<b style="color: gray;">מלבי"ם ביאור המילות</b> לרויה. תואר, לארץ רויה, שהיא א''י :
<h3>{יג}</h3>
אָב֣וֹא בֵיתְךָ֣ בְעוֹל֑וֹת אֲשַׁלֵּ֖ם לְךָ֣ נְדָרָֽי׃
<b style="color: gray;">רש"י</b> אבוא ביתך . בבנותך בית המקדש נשלם נדרינו שנדרנו בגולה :
<b style="color: gray;">מצודת דוד</b> אבוא . ולזה אבוא לביתך בעולות וכו' :
<b style="color: gray;">תורה תמימה</b> כדרבי לוי דרבי לוי רמי כתיב הוקר רגלך מבית רעך וכתיב אבא ביתך בעולות לא קשיא כאן בחטאות ואשמות כאן בעולות ושלמים וכו'.<small><span style="color: gray;">חגיגה ז ע"א</span></small>
<b style="color: gray;">מלבי"ם פירוש המילות</b> (יג-טו) אבוא ביתך בעולות, שמעתה הקריב עולות על מזבח ה' כנ''ל, ואשלם לך נדרי אשר פצו שפתי שאז דברתי לאמר, ונדרתי, כי עולות מיחים אעלה לך : (חלק ד)
<h3>{יד}</h3>
אֲשֶׁר־פָּצ֥וּ שְׂפָתָ֑י וְדִבֶּר־פִּ֝֗י בַּצַּר־לִֽי׃
<b style="color: gray;">מצודת דוד</b> אשר פצו וכו' . לנדור לה' :
<b style="color: gray;">מצודת ציון</b> פצו . פתחו :
<h3>{טו}</h3>
עֹ֘ל֤וֹת מֵחִ֣ים אַעֲלֶה־לָּ֭ךְ עִם־קְטֹ֣רֶת אֵילִ֑ים אֶ֥עֱשֶֽׂה בָקָ֖ר עִם־עַתּוּדִ֣ים סֶֽלָה׃
<b style="color: gray;">רש"י</b> מיחים . שמנים לשון מוח :
<b style="color: gray;">מצודת דוד</b> קטורת אילים . הקטרת אימורי אילים : סלה . לעולם מבלי הפסק כי הבה''מ האחרון לא יחרב עוד :
<b style="color: gray;">מצודת ציון</b> מחים . שמנים ובעלי מוח :
<b style="color: gray;">מלבי"ם ביאור המילות</b> אעשה. לעולה, ועי' גדר עשיה שבא על הקרבן אילת השחר (כלל שע''ג) :
<h3>{טז}</h3>
לְכֽוּ־שִׁמְע֣וּ וַ֭אֲסַפְּרָה כָּל־יִרְאֵ֣י אֱלֹהִ֑ים אֲשֶׁ֖ר עָשָׂ֣ה לְנַפְשִֽׁי׃
<b style="color: gray;">רש"י</b> כל יראי אלהים . הם הגרי' שיתגיירו :
<b style="color: gray;">מצודת דוד</b> לכו שמעו . אמר דוד אל יפג לבבכם מלהאמין כי שמעו וכו' את אשר עשו לנפשי ומזה תאמינו שגם לכם יעשה כזאת :
<b style="color: gray;">מלבי"ם פירוש המילות</b> לכו שמעו כל יראי אלהים ואספרה אשר עשה לנפשי, עתה יספר אל ישראל איך קבלו ה' בתשובה, ואיך נתודע לו השגחת ה', וכמ''ש ויאמר ליהודה לעבוד את ה' אלהי ישראל :
<h3>{יז}</h3>
אֵלָ֥יו פִּֽי־קָרָ֑אתִי וְ֝רוֹמַ֗ם תַּ֣חַת לְשׁוֹנִֽי׃
<b style="color: gray;">רש"י</b> אליו פי קראתי . כשהיינו בגולה קראנוהו וספרנו רוממותיו בלשוננו : ורומם . כמו ונתרומם , מצאתי בפי קראתי אליו ורומם שם מלה רוממות שלו מוכן תחת לשוני להוציאו בפה כמו ( איוב כ ) יכחידנה תחת לשונו :
<b style="color: gray;">מצודת דוד</b> אליו פי קראתי . בעת הייתי בצרה : ורומם . רוממות ה' היתה תחת לשוני ר''ל ספרתי רוממות האל :
<b style="color: gray;">מלבי"ם פירוש המילות</b> אליו פי קראתי, וזה כמ''ש חז''ל שתחלה קרא לכל ע''ז שבעולם וכשראה שלא נענה קרא אל ה', ואז בעת שאליו קראתי בפי, ויותר מזה בעת שרומם תחת לשוני, שעדיין לא הוצאתי הדברים מן הפה רק שהיה הדבור תחת הלשון שהיא פנימי מן הפה, והלשון התחיל לרומם ע''י הדבור :
<h3>{יח}</h3>
אָ֭וֶן אִם־רָאִ֣יתִי בְלִבִּ֑י לֹ֖א יִשְׁמַ֣ע ׀ אֲדֹנָֽי׃
<b style="color: gray;">רש"י</b> און אם ראיתי וגו' . לא פעל עמנו כחטאתינו עשה עמנו כלא רואה ולא שומע און שבלבבנו :
<b style="color: gray;">מצודת דוד</b> און וגו' . אף כשראיתי בלבי און ר''ל אף אם חשבתי לעשות און מה עכ''ז לא ישמע ה' ר''ל עשה עצמו כאלו לא ישמע ולא יודע מחשבתי כי אינו מצרף מחשבה רעה למעשה ולא דחה את תפלתי בעבור המחשבה ההיא :
<b style="color: gray;">תורה תמימה</b> מאי ולחושבי שמו אמר רב אסי אפילו חשב אדם לעשות מצוה ונאנס ולא עשאה מעלה עליו הכתוב כאילו עשאה מחשבה רעה אין הקדוש ברוך הוא מצרפה למעשה שנאמר און אם ראיתי בלבי לא ישמע ה' ואלא מה אני מקיים הנני מביא אל העם הזה רעה פרי מחשבותם מחשבה שעושה פרי הקב"ה מצרפה למעשה מחשבה שאין בה פרי אין הקב"ה מצרפה למעשה וכו'.<small><span style="color: gray;">קידושין מ ע"א</span></small>
<b style="color: gray;">מלבי"ם פירוש המילות</b> און, ובארו חז''ל שאמר בתפלתו שאם לא יעזרהו ה' ידע שהוא כאלהי העכו''ם ואינו שומע תפלה, וא''כ היה אז מסופק עדיין בלבו אם ה' שומע תפלה, וז''ש הגם שראיתי עדיין און בלבי שנסתפקתי אם לא ישמע ה', שלא האמנתי עדיין בבירור שה' שומע תפלה :
<b style="color: gray;">מלבי"ם ביאור המילות</b> (יח-יט) אם אם. מלת אם מציין הספק שראה בלבו, האם והספק היה און בלבו, מה שהסתפק אם לא ישמע ה', ומלת אכן סותר תמיד סברת עצמו כמ''ש ישעיה (מ'), עז''א אכן לא כמו שחשבתי. שמע, הקשיב. הקשבה מרחוק, מוסיף שגם הקשיב :
<h3>{יט}</h3>
אָ֭כֵן שָׁמַ֣ע אֱלֹהִ֑ים הִ֝קְשִׁ֗יב בְּק֣וֹל תְּפִלָּתִֽי׃
<b style="color: gray;">רש"י</b> אכן . באמת יש לדעת :
<b style="color: gray;">מצודת ציון</b> אכן . באמת :
<b style="color: gray;">מלבי"ם פירוש המילות</b> אכן (ראיתי) כי שמע ה', וידע עניני, וגם הקשיב בקול תפלתי, תיכף שהחילותי להתפלל, וקבלני בתשובה והחזירני למלכותי :
<h3>{כ}</h3>
בָּר֥וּךְ אֱלֹהִ֑ים אֲשֶׁ֥ר לֹֽא־הֵסִ֘יר תְּפִלָּתִ֥י וְ֝חַסְדּ֗וֹ מֵאִתִּֽי׃
<b style="color: gray;">רש"י</b> אשר לא הסיר תפלתי . מלפניו וחסדו לא הסיר מאתי :
<b style="color: gray;">מצודת דוד</b> לא הסיר תפלתי . לא דחה תפלתי מלפניו בעבור רוע המחשבה ההיא : וחסדו . מוסב על לא הסיר חסדו מאתי וחוזר למעלה לומר מזה תדעו כאשר שמע אלי כן ישמע אליכם ותצאו מן הגולה :
<b style="color: gray;">תורה תמימה</b> פליגי בה רבי יעקב בר אידי ורבי אחא בר חנינא חד אמר אלו הם יסורין של אהבה כל שאין בהן בטול תורה שנאמר אשרי הגבר אשר תיסרנו יה ומתורתך תלמדנו וחד אמר אלו הם יסורין של אהבה כל שאין בהן בטול תפלה שנאמר ברוך אלהים אשר לא הסיר תפלתי וחסדו מאתי וכו'.<small><span style="color: gray;">ברכות ה ע"א</span></small>
<b style="color: gray;">מלבי"ם פירוש המילות</b> ברוך אלהים אשר לא הסיר תפלתי, הגם שהיה מן הדין שלא יקבל תפלתי, לא הסירה מפניו כי לא הסיר חסדו מאתי, שלא עשה לי ע''פ הדין והמשפט רק מצד חסדו הגדול אע''פ שלא הייתי ראוי לכך :
<h2>תהילים פרק-סז</h2>
<h3>{א}</h3>
לַמְנַצֵּ֥ח בִּנְגִינֹ֗ת מִזְמ֥וֹר שִֽׁיר׃
<b style="color: gray;">מלבי"ם פירוש המילות</b> למנצח, הוסד על הרעב שהיה בימי דוד שלש שנים, ויאמר ה' אל שאול ואל בית הדמים, ונתנו שבעה מבני שאול אל הגבעונים להמיתם, ויעתר ה' לארץ אחרי כן (ש''ב כ''א), וקבלו חז''ל שאז נתוספו גרים רבים, שראו איך דן הקב''ה דין גרים גרורים ויראו מפני ה' ויושר משפטיו :
<h3>{ב}</h3>
אֱלֹהִ֗ים יְחָנֵּ֥נוּ וִֽיבָרְכֵ֑נוּ יָ֤אֵ֥ר פָּנָ֖יו אִתָּ֣נוּ סֶֽלָה׃
<b style="color: gray;">רש"י</b> יאר פניו . להראות פנים שוחקות לתת טל ומטר :
<b style="color: gray;">מצודת דוד</b> יחננו . יעשה עמנו חנינה : יאר פניו . יראה לנו פנים מאירות ושוחקות :
<b style="color: gray;">מלבי"ם פירוש המילות</b> אלהים יחננו ויברכנו, בגשמים, יאר פניו, להודיעני ע''י האו''ת, כמש''ש ויבקש דוד את פני ה' לדעת מפני מה נגזרה הגזרה :
<h3>{ג}</h3>
לָדַ֣עַת בָּאָ֣רֶץ דַּרְכֶּ֑ךָ בְּכָל־גּ֝וֹיִ֗ם יְשׁוּעָתֶֽךָ׃
<b style="color: gray;">רש"י</b> לדעת בארץ דרכך . להודיע שמדתך להטיב לעמך ועל זה יודוך וישמחו וירננו לאמים :
<b style="color: gray;">מצודת דוד</b> לדעת . בכדי שיהא נודע לכל הארץ דרכך שאתה תשלם גמול להמאמינים בך : בכל גוים . התשועה שתעשה לעמך יהיה נודע בכל גוים :
<b style="color: gray;">מלבי"ם פירוש המילות</b> לדעת, אחר שהשיב ה' שהוא על חטא הגבעונים, ידעו בארץ את דרכך, שתעשה משפט גם לגרים, (וביחוד שהיה התשובה על שאול שלא נספד כהלכה ועל שהרג את הגבעונים, ואמרו חז''ל על זה באשר משפטו פעלו, שאחז כף המשפט בצד האחד וכף הזכות בצד השני שהם שני הדרכים שלו, חסד ומשפט), והארץ הוא הפך השמים, ר''ל שגם בארץ ידעו דרכיך הנעלמים, ובכל גוים ידעו ישועתך לכל חוסים בך, ועי''כ.
<b style="color: gray;">מלבי"ם ביאור המילות</b> (ג-ה) גוים, עמים, לאמים. גוים הם הקבוצים, ועמים הם הקבוצים החשובים יותר שיש להם מלך, והם יודו לה' (כמ''ש ישעיה א' ד'), ולאומים הם האומות שיש להם דת מיוחד (כמ''ש ישעיה י''ז, ולמעלה ב' א'), והם ירננו שהוא יותר מהודאה לפרסם מעשיו לרבים :
<h3>{ד}</h3>
יוֹד֖וּךָ עַמִּ֥ים ׀ אֱלֹהִ֑ים י֝וֹד֗וּךָ עַמִּ֥ים כֻּלָּֽם׃
<b style="color: gray;">מצודת דוד</b> יודוך . אז יודוך כל האומות בראותם שאינך מקפח שכר המאמינים בך :
<b style="color: gray;">מלבי"ם פירוש המילות</b> יודוך עמים, ולא לבד מקצתם רק יודוך כולם, ויש הבדל בין עמים ובין לאומים, שלאומים הם אלה שיש להם דת מיוחד, והם ישמחו וירננו ויספרו בפרהסיא, ומפרש יודוך עמים אלהים :
<h3>{ה}</h3>
יִֽשְׂמְח֥וּ וִֽירַנְּנ֗וּ לְאֻ֫מִּ֥ים כִּֽי־תִשְׁפֹּ֣ט עַמִּ֣ים מִישׁ֑וֹר וּלְאֻמִּ֓ים ׀ בָּאָ֖רֶץ תַּנְחֵ֣ם סֶֽלָה׃
<b style="color: gray;">רש"י</b> כי תשפוט עמים מישור . לזכות : תנחם . תנהגם בדרך המישור ועל זאת יודוך עמים כולם :
<b style="color: gray;">מצודת דוד</b> לאומים . ישמחו אז בראותם אשר תשפוט במישור ר''ל בדין הראוי לפי הגמול ולכן ישמחו : ולאומים . את האומות ההם תנהגם בארץ לעולם לטייל בה לארכה ולרחבה בהשקט ושאנן :
<b style="color: gray;">מצודת ציון</b> מישור . מלשון ישר : תנחם . תנהגם :
<b style="color: gray;">מלבי"ם פירוש המילות</b> כי תשפט עמים במישור, ולאומים ישמחו וירננו, כי בארץ תנחם, שיראו שהגם שהם בארץ תנחם בדרך הישר ושאתה משגיח בארץ, סלה, סיום הענין :
<h3>{ו}</h3>
יוֹד֖וּךָ עַמִּ֥ים ׀ אֱלֹהִ֑ים י֝וֹד֗וּךָ עַמִּ֥ים כֻּלָּֽם׃
<b style="color: gray;">מצודת דוד</b> יודוך . גם בעבור זה כולם יודוך כי יראו שתשיב לכ''א כגמולו :
<b style="color: gray;">מלבי"ם פירוש המילות</b> יודוך, עתה בקש שירד הגשם לברכה, כי מן עצירת הגשם נודע שה' שופט במישור, ומן מה שנעתר לארץ אחרי כן יודוך עמים על הטובה :
<h3>{ז}</h3>
אֶ֭רֶץ נָתְנָ֣ה יְבוּלָ֑הּ יְ֝בָרְכֵ֗נוּ אֱלֹהִ֥ים אֱלֹהֵֽינוּ׃
<b style="color: gray;">רש"י</b> ארץ נתנה יבולה . וגם אל הארץ שנתנה יבולה ועל אשר יברכנו השם ( סא''א ) :
<b style="color: gray;">מצודת דוד</b> ארץ . אז תתן הארץ את יבולה :
<b style="color: gray;">מצודת ציון</b> יבולה . פריה וצמחה :
<b style="color: gray;">מלבי"ם פירוש המילות</b> שארץ נתנה יבולה, ובזה יברכנו אלהים מצד שהוא אלהינו המשגיח עלינו בפרטות, וגם שמצד מה.
<b style="color: gray;">מלבי"ם ביאור המילות</b> אלהינו. התבאר בכ''מ ששם אלהים הבא בכינוי מציין הקשר שיש לו עם ישראל והשגחתו הפרטיית עליהם :
<h3>{ח}</h3>
יְבָרְכֵ֥נוּ אֱלֹהִ֑ים וְיִֽירְא֥וּ אֹ֝ת֗וֹ כָּל־אַפְסֵי־אָֽרֶץ׃
<b style="color: gray;">רש"י</b> וייראו אותו כל אפסי ארץ . שיאמרו ראו אלו שהיו יראי השם איך ברכם וגדלם :
<b style="color: gray;">מצודת דוד</b> יברכנו . ר''ל על כי יברכנו אלהים לזה יפחדו ממנו כל היושבים בקצות הארץ בראותם שהוא משגיח ומשיב גמול :
<b style="color: gray;">מצודת ציון</b> אפסי . קצות :
<b style="color: gray;">מלבי"ם פירוש המילות</b> שיברכנו אלהים עי''כ ייראו אותך כל אפסי ארץ, כמ''ש כי עמך הסליחה למען תורא, וכמש''פ שם :
<h2>תהילים פרק-סח</h2>
<h3>{א}</h3>
לַמְנַצֵּ֥חַ לְדָוִ֗ד מִזְמ֥וֹר שִֽׁיר׃
<b style="color: gray;">מלבי"ם פירוש המילות</b> למנצח, אחרי ההשקפה על פרטי השיר וסדורו ומערכתו אחשוב כי נתיסד על המון המלחמות שהיה לו עם מואב ופלשתים וארם צובה וארם דמשק ואדום כנזכר בש''ב (ח'), וכפי המבואר משיר הזה היה המלחמה בעבר הירדן אצל הר בשן, כי גבול מואב ואדום הוא בצד ההוא, לשם נקבצו האויבים, במדבר ההוא היה מקום המערכה בגבול המזרחי אצל ההרים הרמים שמה, ובעת מלחמתם העפילו האויבים לעלות ההרה ושם נפלו, ויען שבמקומות אלה הופיע ה' לישראל בימי קדם באותות ומופתים בין במתן תורה בין במלחמת מלכי האמורי, הלביש המשורר את השיר מחלצות מנסי קדם, עד כי ישוטט במחשבתו בין העבר ובין ההוה, מצייר כאילו הנסים הקודמים עודם שוכנים במקומות אלה וחסדי ה' לא תמו, בזה חלק את השיר על ארבעה רבעיו כמספר מלות סלה : (חלק א')
<h3>{ב}</h3>
יָק֣וּם אֱ֭לֹהִים יָפ֣וּצוּ אוֹיְבָ֑יו וְיָנ֥וּסוּ מְ֝שַׂנְאָ֗יו מִפָּנָֽיו׃
<b style="color: gray;">רש"י</b> יקום אלהים יפוצו אויביו . עמלק וכיוצא בו :
<b style="color: gray;">מצודת ציון</b> יפוצו . ענין פוזור :
<b style="color: gray;">מלבי"ם פירוש המילות</b> יקום, יצייר איך בקום אלהים להושיע את עמו נפוצו אויביו מפניו, ולקח מליצתו מימי המדבר, שכתוב ויהי בנסוע הארון ויאמר משה קומה ה' ויפוצו אויביך וכו' :
<b style="color: gray;">מלבי"ם ביאור המילות</b> אויביו, משנאיו. התבאר למעלה (י''ח י''ח), כי השונא הוא פחות מן האויב, שיש שונא בלתי דורש רעתו בפועל, ויצייר שהאויבים התקבצו למלחמה, והשונאים עומדים מרחוק, האויבים יפוצו, והשונאים כשיראו מרחוק ינוסו :
<h3>{ג}</h3>
כְּהִנְדֹּ֥ף עָשָׁ֗ן תִּ֫נְדֹּ֥ף כְּהִמֵּ֣ס דּ֭וֹנַג מִפְּנֵי־אֵ֑שׁ יֹאבְד֥וּ רְ֝שָׁעִ֗ים מִפְּנֵ֥י אֱלֹהִֽים׃
<b style="color: gray;">רש"י</b> כהנדוף . כהתנדף כאשר יתנדף העשן כן תנדפם : מפני אלהים . מפני הארון בימי משה ובנוחה יאמר שובה ה' וגו' ( במדבר י' ) :
<b style="color: gray;">מצודת דוד</b> כהנדוף עשן . כמו העשן הנדחף ממקומו ברוח קל כן תנדוף האויב בסבה קלה :
<b style="color: gray;">מצודת ציון</b> כהנדוף . ענין דחיפה כמו עלה נדף ( ויקרא כו ) : כהמס . מלשון המסה והמגה . דונג . שעוה :
<b style="color: gray;">מלבי"ם פירוש המילות</b> כהנדוף, הוא כעין באור למליצה הראשונה, שאמר בנסוע הארון קומה ה' ויפוצו אויביך, כי בעת נסע הארון במדבר הלך לפניהם עמוד הענן יומם ועמוד האש לילה, ומציין שכן גם עתה תחת שנחית עמך בענן יומם, התהפך לאויביהם לעמוד עשן המכלה את העינים ותנדוף את עיניהם כהנדוף עשן, ולעומת שנחית עמך בעמוד אש הנה כהמס דונג מפני אש יאבדו רשעים מפני אלהים שיהיה להם כאש, וכמ''ש וברא ה' על מכון הר ציון ענן יומם ועשן נוגה אש להבה לילה, וכמש''פ שם אבל.
<b style="color: gray;">מלבי"ם ביאור המילות</b> כהנדוף. שם מבנין הפעיל, ובא בשלמות :
<h3>{ד}</h3>
וְֽצַדִּיקִ֗ים יִשְׂמְח֣וּ יַֽ֭עַלְצוּ לִפְנֵ֥י אֱלֹהִ֗ים וְיָשִׂ֥ישׂוּ בְשִׂמְחָֽה׃
<b style="color: gray;">רש"י</b> וישישו בשמחה . וזהו המשוש וכן יאמרו שירו לאלהים וגו' :
<b style="color: gray;">מצודת ציון</b> יעלצו . ענין שמחה :
<b style="color: gray;">מלבי"ם פירוש המילות</b> וצדיקים ישמחו יעלצו לפני אלהים, כי הארת השכינה שהוא לרשעים עשן ולהבה יהיה לצדיקים ענן ונוגה ושמחה וששון וישישו בשמחה, והשמחה שישמחו בה' תעורר משוש בגלוי בראותם כי ה' עמהם :
<b style="color: gray;">מלבי"ם ביאור המילות</b> ישמחו, יעלצו, וישישו. כבר בארתי שפעל עלץ בא על שמחה נפשיית, ובא לרוב על השמחה בה', ושמחה וששון מובדלים שהששון בא על סימנים החיצונים שיעשו להוראת השמחה (ישעיה ל''ה ובכ''מ) :
<h3>{ה}</h3>
שִׁ֤ירוּ ׀ לֵֽאלֹהִים֮ זַמְּר֪וּ שְׁ֫מ֥וֹ סֹ֡לּוּ לָרֹכֵ֣ב בָּ֭עֲרָבוֹת בְּיָ֥הּ שְׁמ֗וֹ וְעִלְז֥וּ לְפָנָֽיו׃
<b style="color: gray;">רש"י</b> סולו . לשון שבח וכן לא תסלה בכתם ( איוב כ''ח ) המסולאים בפז ( איכה ד' ) : ביה שמו . בשם י''ה שהוא ל' יראה כדמתרגמינן דחילא עזי וזמרת יה ( לקמן קי''ח ) וכן כי יד על כס יה ( שמות יז ) בתרגום וכן כי ביה ה' ( ישעיה כ''ו ) ארי בכן תתפרקון במימרא דחילא ה' ותקיף עלמא אומר המשורר שבחו לפניו וגורו מפניו ועלזו וזהו דוגמת האמור במקום אחר וגילו ברעדה ( לעיל ב' ) :
<b style="color: gray;">מצודת דוד</b> שירו לאלהים . ר''ל היו בטוחים על התשועה ומעתה שירו עליה : סולו . רוממו לה' הרוכב על השמים הנקראים ערבות : ביה שמו . ר''ל היו בטוחים בתשועה בעבור כי עתה יה שמו ואין השם שלם עד הזמן ההוא ותבוא א''כ התשועה למען שמו ולזה מעתה עלזו ושמחו לפניו :
<b style="color: gray;">מצודת ציון</b> סולו . ענין הרמה והגבהה כמו סולו סולו המסילה ( ישעיה סב ) :
<b style="color: gray;">תורה תמימה</b> אמר ר' יוחנן כל מקום שאתה מוצא גבורתו של הקב"ה אתה מוצא ענוותנותו דבר זה כתוב בתורה ושנוי בנביאים ומשולש בכתובים כתוב בתורה כי ה' אלהיכם הוא אלהי האלהים ואדוני האדונים וכתיב בתריה עושה משפט יתום ואלמנה שנוי בנביאים כה אמר רם ונשא שוכן עד וקדוש וגו' וכתיב בתריה ואת דכא ושפל רוח משולש בכתובים דכתיב סולו לרוכב בערבות ביה שמו וכתיב בתריה אבי יתומים ודיין אלמנות וכו'.<small><span style="color: gray;">מגילה לא ע"א</span></small>
<b style="color: gray;">מלבי"ם פירוש המילות</b> שירו לאלהים, מצייר את ה' כאיש מלחמה רוכב על סוסו מרכבתו ישועה, ומקום מרכבתו הוא בערבה במדבר כי שם רוכב ללחום את אויביו, אומר שישירו לה' ויסולו דרך לרוכב בערבות המדבר, כמ''ש ישרו בערבה מסלה לאלהינו (ישעיה מ') והוא רוכב עם יה שמו, כי שם זה שמורה על גבורתו רוכב עמו להלחם באויביו, ואתם ישראל שירו לה' ועלזו לפני הגבור הזה הרוכב בערבה, כי הגם שיתראה לאויביו כאיש מלחמה הנה.
<b style="color: gray;">מלבי"ם ביאור המילות</b> סולו. עשו מסלה, כמו סולו סולו פנו דרך. בערבות. במדבר, וערבה היא מקומות שבמדבר שמלאים שיחים וקוצים כמ''ש (ישעיה מ'). עלזו. הוא הריקוד והרעדה מחמת שמחה :
<h3>{ו}</h3>
אֲבִ֣י יְ֭תוֹמִים וְדַיַּ֣ן אַלְמָנ֑וֹת אֱ֝לֹהִ֗ים בִּמְע֥וֹן קָדְשֽׁוֹ׃
<b style="color: gray;">רש"י</b> אבי יתומים . זהו השבח שתשבחו לפניו כל הענין עד סוף כל המזמור אבי יתומים שנעשה אב לישראל שהם יתומי' כמו שנאמר ( איכה ה' ) יתומים היינו ואין אב : ודין אלמנות . שעשה משפטה של ירושלים שנאמר בה היתה כאלמנה ( שם א' ) :
<b style="color: gray;">מצודת דוד</b> אבי יתומים . וגו' במעון קדשו . ר''ל אף כי אלהים יושב במעון קדשו בשמים ממעל מ''מ משגיח הוא בתחתונים והוא לאב ולדיין לישראל שנקראו יתומים ואלמנות כמ''ש יתומים היינו וכו' אמותינו כאלמנות ( איכה ה ) :
<b style="color: gray;">מצודת ציון</b> במעון . ענין מדור :
<b style="color: gray;">מלבי"ם פירוש המילות</b> במעון קדשו בשמים, הוא אבי יתומים ודיין אלמנות, ובא לתבוע דין אביהם של היתומים ובעליהם של האלמנות שנהרגו ע''י הגוים האלה :
<h3>{ז}</h3>
אֱלֹהִ֤ים ׀ מ֘וֹשִׁ֤יב יְחִידִ֨ים ׀ בַּ֗יְתָה מוֹצִ֣יא אֲ֭סִירִים בַּכּוֹשָׁר֑וֹת אַ֥ךְ ס֝וֹרֲרִ֗ים שָׁכְנ֥וּ צְחִיחָֽה׃
<b style="color: gray;">רש"י</b> מושיב יחידים ביתה . ישראל שהיו מפוזרין כנסם יחד איש איש מנדחו והושיבם בית שלם וכנסיה שלימה : מוציא אסירים בכושרות . הוציא את ישראל ממצרים בחדש שהוא כשר להולכי דרכים לא חמה ולא צנה : אך סוררים . מצרים : שכנו צחיחה . ונשארה ארצם ציה וצמאה , ( מצאתי ) :
<b style="color: gray;">מצודת דוד</b> מושיב יחידים . ר''ל בהיותכם במצרים יחידים מפוזרים בכל הארץ אחד הנה ואחד הנה הלא בעת בוא הגאולה כנס המקום אתכם בשעה אחת לרעמסס והושיב אתכם בבית אחד כלומר בכנסיה אחת : מוציא . הנאסרים במאסר הגלות היה מוציא בעת הכושר אשר ייטיב להולכי דרכים לא חמה ולא צנה כי כן בימי ניסן : אך סוררים . רק אנשי מצרים הסוררים הם לבדם נשארו שוכנים בארץ צמאון ויובש בעבור המכות שהכה בהם אבל אתם הייתם מלאים כל טוב :
<b style="color: gray;">מצודת ציון</b> בכושרות . מלשון כשר : צחיחה . ענין צמאון ויובש כמו צחיח סלע ( יחזקאל כד ) :
<b style="color: gray;">תורה תמימה</b> אמר רבה בר בר חנה אמר רבי יוחנן קשה לזווגם כקריעת ים סוף שנאמר אלהים מושיב יחידים ביתה מוציא אסירים בכושרות (אל תיקרי מוציא אסירים אלא כמוציא אסירים אל תיקרי בכושרות אלא בכי ושירות) איני והאמר רב יהודה אמר רב ארבעים יום קודם יצירת הולד בת קול יוצאת ואומרת בת פלוני לפלוני לא קשיא הא בזווג ראשון הא בזווג שני וכו'.<small><span style="color: gray;">סנהדרין כב ע"א</span></small>
אמר רבה בר בר חנה אמר ר' יוחנן וקשין לזווגן כקריעת ים סוף שנאמר אלהים מושיב יחידים ביתה מוציא אסירים בכושרות איני והא אמר רב יהודה אמר רב ארבעים יום קודם יצירת הולד בת קול יוצאת ואומרת בת פלוני לפלוני בית פלוני לפלוני שדה פלוני לפלוני לא קשיא הא בזוג ראשון הא בזוג שני:<small><span style="color: gray;">סוטה ב ע"א</span></small>
<b style="color: gray;">מלבי"ם פירוש המילות</b> אלהים, בבא האויב בקצה עבר הירדן עזבו היושבים יחידים בחצרים ובערי הפרזות את משכניהם מפחד אויב, ועתה הוא מושיב יחידים שישבו ביתה, היינו בבתיהם, הגם שיושבים יחידים נפוצים בכפרים, וגם הוא מוציא עתה אסירים בכושרות, היינו אלה שנפלו שבי ביד אויב ואסרו אותם בכושרות, אלי עצים עבים, אך סוררים, ר''ל בני ישראל לא ישבו במדברות וצחיחים להתחבאות מפני אויבים כי ישבו בבתיהם, רק הסוררים הם ישכנו עתה בצחיח ובציה במדבר, לא עם ישראל :
<b style="color: gray;">מלבי"ם ביאור המילות</b> ביתה. לבתיהם. בכושרות, מענין ידיה שלחה בכשור, שהוא עץ האורג, וי''א כמו בקושרות בקו''ף שאסורים בקשרי זקים וחבלים. צחיחה. מקום יבש וצמא, ומזה צחיח סלע, וצחה צמא :
<h3>{ח}</h3>
אֱ‍ֽלֹהִ֗ים בְּ֭צֵאתְךָ לִפְנֵ֣י עַמֶּ֑ךָ בְּצַעְדְּךָ֖ בִֽישִׁימ֣וֹן סֶֽלָה׃
<b style="color: gray;">רש"י</b> בצעדך . כשצעדת בצעדך בצעד שלך : סלה . שם הראיתני זה דרכך לעולם לכל צרה גאולה :
<b style="color: gray;">מצודת דוד</b> בצאתך . בעמוד ענן להורות הדרך : בישימון סלה . במדבר שהוא מעולם מקום שממון ואין שם דרך סלולה :
<b style="color: gray;">מצודת ציון</b> בצעדך . מלשון צעד ופסיעות : בישימון . מלשון שממה :
<b style="color: gray;">מלבי"ם פירוש המילות</b> אלהים, פה סיום המאמר, מפרש מתי היה זה שנפוצו אויביו והושיב יחידים ביתה, זה היה בצאתך לפני עמך עם חיל דוד היוצאים למלחמה ללחום מלחמתם, בצעדך בישימון ששם היה המלחמה, כשצעדת שם צעד אחד נפוצו האויבים וישראל עושה חיל. סלה סיום הענין : (חלק ב)
<h3>{ט}</h3>
אֶ֤רֶץ רָעָ֨שָׁה ׀ אַף־שָׁמַ֣יִם נָטְפוּ֮ מִפְּנֵ֪י אֱלֹ֫הִ֥ים זֶ֥ה סִינַ֑י מִפְּנֵ֥י אֱ֝לֹהִ֗ים אֱלֹהֵ֥י יִשְׂרָאֵֽל׃
<b style="color: gray;">רש"י</b> זה סיני . גם הוא רעש מפני ה' אלהי ישראל :
<b style="color: gray;">מצודת דוד</b> ארץ . יושבי הארץ : שמים . שרי מעלה : נטפו . זיעה מגודל החרדה : זה סיני . ר''ל זה האלהים הנגלה לישראל על הר סיני :
<b style="color: gray;">מצודת ציון</b> נטפו . מלשון נטיפה והזלה :
<b style="color: gray;">מלבי"ם פירוש המילות</b> ארץ מתחיל לבאר פרטי המלחמה הזאת, בצאת ה' לקראת נשק רעשה ארץ ונטפו שמים, מפני אלהים זה סיני, ר''ל כי האלהים ניכר בגלילות אלה במדבר מאז שירד על הר סיני שראו אז את כבודו, ולכן רעשו עתה בהגלותו שנית, מפני אלהים אלהי ישראל, שנודע במדבר הזה מצד שהוא אלהי ישראל, מצד הנסים והנפלאות שעשה להם בימי קדם, והוא ציור מליצי כאלו מקומות האלה הם מקומות הנפלאות מאז, מסוגלים לזה מקדם לנוסס נס ליראיו :
<h3>{י}</h3>
גֶּ֣שֶׁם נְ֭דָבוֹת תָּנִ֣יף אֱלֹהִ֑ים נַחֲלָתְךָ֥ וְ֝נִלְאָ֗ה אַתָּ֥ה כֽוֹנַנְתָּֽהּ׃
<b style="color: gray;">רש"י</b> גשם נדבות תניף . עוד זאת עשית לנו אם הוצרכנו לגשמים הניפות והטלת עלינו תמיד גשמי נדבה וברכה : נחלתך ונלאה אתה כוננתה . כשהיתה נחלת ארצך נלאה וצמאה למטר אתה כוננת אותה , ( מצאתי ) נחלתך ונלאה הקרויה נחלתך והיא נלאה כלו' פעמים שהיא כך :
<b style="color: gray;">מצודת דוד</b> גשם נדבות . כשבאו לארץ הזלת עליה גשמי נדבה ר''ל לא בגמול המעשה כ''א בנדבה : נחלתך ונלאה . כשהיתה נחלתך עייפה וצמאה למטר הלא אתה ה' כוננת אותה במטר רב :
<b style="color: gray;">מצודת ציון</b> תניף . ענין הזלה והתכה כמו ונופת צופים ( לעיל יט ) : ונלאה . הוי''ו יתירה והוא ענין עייפות כמו ונלאתי כלכל ( ירמיה כ ) : כוננתה . מל' הכנה :
<b style="color: gray;">תורה תמימה</b> ואריב"ל כל דיבור ודיבור שיצא מפי הקב"ה יצתה נשמתן של ישראל שנאמר נפשי יצאה בדברו ומאחר שמדיבור ראשון יצתה נשמתן דיבור שני היאך קיבלו הוריד טל שעתיד להחיות בו מתים והחיה אותם שנאמר גשם נדבות תניף אלהים נחלתך ונלאה אתה כוננתה וכו'.<small><span style="color: gray;">שבת פח ע"ב</span></small>
וטל שעתיד הקב"ה להחיות בו מתים דכתיב גשם נדבות תניף אלהים נחלתך ונלאה אתה כוננתה שם אופנים ושרפים וחיות הקדש ומלאכי השרת וכסא הכבוד מלך אל חי רם ונשא שוכן עליהם בערבות שנאמר סולו לרוכב בערבות ביה שמו ומנלן דאיקרי שמים אתיא רכיבה רכיבה כתיב הכא סולו לרוכב בערבות וכתיב התם רוכב שמים בעזרך וכו'.<small><span style="color: gray;">חגיגה יב ע"ב</span></small>
ואיבעית אימא גמירי דסנהדרין בחלקו דיהודה ושכינה בחלקו דבנימין ואי מדלינן ליה מתפליג טובא מוטב דניתתי ביה פורתא כדכתיב ובין כתפיו שכן ועל דבר זה נתקנא דואג האדומי בדוד כדכתיב כי קנאת ביתך אכלתני וכתיב זכור ה' לדוד את כל ענותו אשר נשבע לה' וגו' אם אבא באהל ביתי אם אתן שנת לעיני לעפעפי תנומה עד אמצא מקום לה' וגו'<small><span style="color: gray;">זבחים נד ע"ב</span></small>
<b style="color: gray;">מלבי"ם פירוש המילות</b> גשם, בעת חנו מחנה דוד אז במדבר יעפו מפני הצמאון, וירד להם הגשם והיה להם כמים קרים על נפש עיפה, וכן לא היה להם מה לאכול ונזדמנו להם מקנה רב מהאויבים שרעו במדבריות אלה ואכלו שלל אויביהם, וע''ז ישיר, הן הנפת אתה אלהים גשם נדבות, (מצייר שבמקום הישוב החיוב מוטל עליו להוריד הגשם להכין מזון לבריותיו, לא כן במדבר אינו מחויב להוריד הגשם והיה נדבה וחסד, נחלתך הגשם הזה הנפת על נחלתך ובזה ונלאה אתה כוננתה, כוננת את הנלאה ויגיעה מחום ומצמא : (יא) חיתך ישבו בה, החיות והבהמות שישבו במדבר הזה, היינו הבהמות הרועות במדבר הנה בטובתך הכנת אותם שיהיו שלל ומחיה לעני, לישראל שהיו מעונים בלי מזון ומחיה. (וגם ציור זה מתדמה עם מה שהיה בימי קדם שנתן להם מים ושליו) :
<b style="color: gray;">מלבי"ם ביאור המילות</b> נדבות. הוא דבר שאינו מחויב רק שידבנו לבו, וקורא כן הגשם שיורד במדבר. תניף. תטיף על נחלתך. ונלאה. תואר, כוננת את הנלאה :
<h3>{יא}</h3>
חַיָּתְךָ֥ יָֽשְׁבוּ־בָ֑הּ תָּ֤כִ֥ין בְּטוֹבָתְךָ֖ לֶעָנִ֣י אֱלֹהִֽים׃
<b style="color: gray;">רש"י</b> חיתך ישבו בה . עדתך ישבו בה כמו ויאספו פלשתים את מחניהם לחיה ( ש''ב כ''ג ) ד''א חיתך , כנסת ישראל קרויה בהמתו וחיתו של הקב''ה : תכין בטובתך . כשיצאו ממצרים הסיבותם במדבר ארבעים שנה לפי שעמדו כנעניים וגדעו את האילנות ובתוך כך שעכבו במדבר עמדו ותקנו הכל :
<b style="color: gray;">מצודת דוד</b> חיתך . עדתך ישבו בהארץ ההיא : בטובתך . במדת טובך הכנת המטר לגדל התבואה להשביע נפש העני :
<b style="color: gray;">מצודת ציון</b> חיתך . עדתך וכן וחית פלשתים ( ש''ב כ''ג ) :
<b style="color: gray;">תורה תמימה</b> אמר רב הונא מ"ד חיתך ישבו בה תכין בטובתך לעני אלהים אם אדם משים עצמו כחיה זו שדורסת ואוכלת ואיכא דאמרי שמסרחת ואוכלת תלמודו מתקיים בידו ואם לאו אין תלמודו מתקיים בידו וכו'.<small><span style="color: gray;">עירובין נד ע"א</span></small>
<h3>{יב}</h3>
אֲדֹנָ֥י יִתֶּן־אֹ֑מֶר הַֽ֝מְבַשְּׂר֗וֹת צָבָ֥א רָֽב׃
<b style="color: gray;">רש"י</b> אד' יתן אומר המבשרות וגו' . אומר מאמר עוד הוא ישאג בקול להשמיע צבאות הגוים הרבים ומהו האומר :
<b style="color: gray;">מצודת דוד</b> אדני יתן . ר''ל כמו שעשה עמנו לשעבר כן יקיים אומר הנביאים המבשרות לצבא ישראל הגדול והרב :
<b style="color: gray;">מצודת ציון</b> המבשרות . מלשון בשורה : צבא רב . חיל רב :
<b style="color: gray;">תורה תמימה</b> א"ר יוחנן מאי דכתיב ה' יתן אמר המבשרות צבא רב כל דיבור ודיבור שיצא מפי הגבורה נחלק לשבעים לשונות וכו'.<small><span style="color: gray;">שבת פח ע"ב</span></small>
<b style="color: gray;">מלבי"ם פירוש המילות</b> ה' יתן אומר, ה' נתן אומר וכרוז ומן הכרוז הזה עמדו צבא רב המבשרות בשורה טובה לישראל :
<h3>{יג}</h3>
מַלְכֵ֣י צְ֭בָאוֹת יִדֹּד֣וּן יִדֹּד֑וּן וּנְוַת בַּ֝֗יִת תְּחַלֵּ֥ק שָׁלָֽל׃
<b style="color: gray;">רש"י</b> מלכי צבאות הגוים ידדון ידדון . יתנדו וישלכו מתוך א''י וכנסת ישראל שהיא נות בית תחלק את שללם כמו שנאמר והי' סחרה ואתננה קדש וגומר ( ישעי' כ''ג ) :
<b style="color: gray;">מצודת דוד</b> צבאות . וזהו הבשורה שהעובדי גילולים יהיו נדודים מא''י : ונות בית . הכנסיה הדרה מעולם בבתי הארץ ההיא תחלק לעצמה שלל :
<b style="color: gray;">מצודת ציון</b> ידדון . מלשון נדידה : ונות . מל' נוה ומדור : שלל . ענין ביזה :
<b style="color: gray;">תורה תמימה</b> א"ר אמי מלמד שהשאילום בעל כרחם איכא דאמרי בעל כרחם דמצרים וא"ד בעל כרחם דישראל מ"ד בעל כרחם דמצרים דכתיב ונות בית תחלק שלל מ"ד בעל כרחם דישראל משום משוי:<small><span style="color: gray;">ברכות ט ע"ב</span></small>
ואמר ר' יהושע בן לוי כל דיבור ודיבור שיצא מפי הקב"ה חזרו ישראל לאחוריהן י"ב מיל והיו מלאכי השרת מדדין אותן שנאמר מלאכי צבאות ידודון ידודון אל תיקרי ידודון אלא ידדון:<small><span style="color: gray;">שבת פח ע"ב</span></small>
<b style="color: gray;">מלבי"ם פירוש המילות</b> מלכי. ה' נתן אומר וכרוז, שמלכי צבאות הגוים אשר התאספו למלחמה ידודון ידודון מכאן אחד אחד, ונות בית שהוא ישראל תחלק את שללם, מצייר את ישראל כנות בית כי היא בעלת הארץ הזאת, והאויבים הם זרים הבאים לגרשה מביתה, צוה שידודון מארץ לא להם :
<b style="color: gray;">מלבי"ם ביאור המילות</b> נות בית. בעלת הבית שהנוה שלה :
<h3>{יד}</h3>
אִֽם־תִּשְׁכְּבוּן֮ בֵּ֪ין שְׁפַ֫תָּ֥יִם כַּנְפֵ֣י י֭וֹנָה נֶחְפָּ֣ה בַכֶּ֑סֶף וְ֝אֶבְרוֹתֶ֗יהָ בִּֽירַקְרַ֥ק חָרֽוּץ׃
<b style="color: gray;">רש"י</b> אם תשכבון בין שפתים וגו' . כל זה האומר יאמר להם אם אתם שכבתם בין תחומיכ' והתענגתם בתענוגים זאת יונתי כנסייתי כנפיה נחפה בכסף ומהו הכסף והחרוץ בפרש שדי וגו' כשפירש הקב''ה לפניהם תורתו אשר המלכים נשלגים ומתלבנים בה בארץ צלמות וחשך אז נחפו כנפיה ( כנפי יונה ) בכספה וחמדתה של תורה ומצות . כנפי יונה . פלומ''א בלעז : ואברותיה . כנפיה שעופפת בהן : בירקרק חרוץ . פתר דונש בן לברט החרוץ הוא זהב ולכך נתנו המשורר אצל הכסף וירקרק החרוץ הוא הזהב אשר יובא מארץ החוילה ומארץ כוש זהב טוב מאד מאד לא הוא ירוק ולא הוא אדום ולכך קראו ירקרק כמו ( ויקרא י''ג ) לבן אדמדם שאינו לא לבן ולא אדום לכך נכפל ירקרק אדמדם :
<b style="color: gray;">מצודת דוד</b> אם תשכבון . ר''ל אף אם מצרות תהיו חשוכים וכעורים כשוכב בין מקום שפיתת הקדרות : כנפי יונה . מ''מ תהיו נאים כמו כנפי יונה הנראה כמחופה בכסף ובזהב משובח הנוטה מעט לגוון הירוק ר''ל סוף הדבר לגאולה שלימה ורב טוב :
<b style="color: gray;">מצודת ציון</b> שפתים . הוא מקום עריכת ומושב הקדרות כמו שפות הסיר ( יחזקאל כ''ד ) : נחפה . מכוסה : ואברותיה . כנפיה כמו אבר כיונה ( לעיל נ''ה ) : בירקרק . גוון ירוק : חרוץ . מין זהב כמו ומחרוץ תבואתה ( משלי ג' ) :
<b style="color: gray;">תורה תמימה</b> דרש רב עוירא בשכר נשים צדקניות שהיו באותו הדור נגאלו ישראל ממצרים בשעה שהולכות לשאוב מים הקב"ה מזמן להם דגים קטנים בכדיהן ושואבות מחצה מים ומחצה דגים ובאות ושופתות שתי קדירות אחת של חמין ואחת של דגים ומוליכות אצל בעליהן לשדה ומרחיצות אותן וסכות אותן ומאכילות אותן ומשקות אותן ונזקקות להן בין שפתים שנאמר אם תשכבון בין שפתים וגו'<small><span style="color: gray;">סוטה יא ע"ב</span></small>
דאמתיל כנסת ישראל ליונה שנאמר כנפי יונה נחפה בכסף וגו' מה יונה כנפיה מגינות עליה אף ישראל מצות מגינות עליהן:<small><span style="color: gray;">שבת מט ע"א</span></small>
דדמיא כנסת ישראל ליונה שנאמר כנפי יונה נחפה בכסף ואברותיה בירקרק חרוץ מה יונה זו כנפיה מגינות עליה אף ישראל מצות מגינות עליהן וכו'.<small><span style="color: gray;">שבת קל ע"א</span></small>
רבה בב"ח הוה קאזל בשיירתא אכל ואשתלי ולא בריך אמר היכי אעביד אי אמינא להו אנשאי לברך אמרו לי בריך כל היכא דמברכת לרחמנא מברכת מוטב דאמינא להו אנשאי יונה דדהבא אמר להו אנטרו לי דאנשאי יונה דדהבא אזיל ובריך ואשכח יונה דדהבא ומאי שנא יונה דמתילי כנסת ישראל ליונה דכתיב כנפי יונה נחפה בכסף ואברותיה בירקרק חרוץ מה יונה אינה ניצולת אלא בכנפיה אף ישראל אינן ניצולין אלא במצות:<small><span style="color: gray;">ברכות נג ע"ב</span></small>
<b style="color: gray;">מלבי"ם פירוש המילות</b> (יד-טו) אם, כ''ז מן האומר שנתן ה', ה' הכריז לאמר אתם מלכי צבאות אם תשכבון בין שפתים, שהוא גבול הארץ המזרחי בעבר הירדן, דעו כי כנפי יונה אשר היא נחפה בכסף, אשר יפרוש שדי בה בהיונה הזאת וכנפיה, את המלכים ששכבו בין משפתי ארצה אז תמלא שלג את ההר בשן, צייר את ישראל כיונה כנגד החיות והעופות הטורפות שבאו לשלול את קנה, וכמו שהיונה עם חולשתה תלחם בכנפיה עם הזרים הבאים לשלול קנה, כן יצאה היונה הזאת ללחום נגד כל עיט וכל עוף טורף הבא על משכנה, וצייר את היונה הזאת שהיא עצמה נחפה בכסף ושאברותיה מצופים בירקרק חרוץ שהוא ציור היופי וגם החוזק, כאלו היא מחופה במתכת בל יוכלו לנשכה, ואומר כי ה' יפרוש בה בהיונה הזאת ובכנפיה, את המלכים שבאו עליה, והוא הציור של פרישת מחנה ישראל על מחנה האויב, ומצייר שבעת תפורש כנפיה תשלג בצלמון את הר אלהים הר בשן, וציור זה לקוח ממה שהר בשן הרם ונשא מכוסה בשלג כל ימי הקיץ כדרך ההרים הגבוהים וגבנונים, והררי שלג אלה בעת יהיה סער וינשב השלג שמה בחוזק, יפול על מחנות בני אדם העומדים עליו ויפילם במהמורות בל יקומו, עפ''ז צייר שכשעלו לראש ההר ולחמו משם עם ישראל, סער עליהם השלג עד שנעשה שם צלמון וצלמות וישלג ויכס את מחניהם ויאבדו מתוך הקהל, ויוכל להיות שהיה כן באמת, או שלקח זה במליצה לציור הצרה והחשכה שבא עליהם בהר ההוא, כי סערת השלג הוא נורא לבני הארצות האלה שאין השלג מצוי שם, ובא המליצה שכנפי היונה כסו את המחנה בשלג וחשכת צלמות, ע''י ה' שפרש בכנפיה את המלכים ויכס עליהם בצלמות :
<b style="color: gray;">מלבי"ם ביאור המילות</b> שפתים. הגבולים, כמו למה ישבת בין המשפתים, וקרוב עם לשון שפה שבא על קצה הדבר וגבולו, שפת הים. בירקרק חרוץ. בחרוץ ירקרק, כמו רבים עמים, משנה כסף, וחרוץ זהב משובח :
<h3>{טו}</h3>
בְּפָ֘רֵ֤שׂ שַׁדַּ֓י מְלָ֘כִ֤ים בָּ֗הּ תַּשְׁלֵ֥ג בְּצַלְמֽוֹן׃
<b style="color: gray;">רש"י</b> בפרש . לשון ופרשו את השמלה ( דברים כ''ב ) בוררין את הדבר כשמלה חדשה . מלכי' . אלו ת''ח כמו שנאמר ( משלי ח' ) בי מלכים ימלוכו :
<b style="color: gray;">מצודת דוד</b> בפרש . אז כאשר יפרוש שדי לגרש העובדי כוכבים מא''י : בה . בהארץ ההיא תתלבן כשלג אתה העדה היושבת בגולה :
<b style="color: gray;">מצודת ציון</b> בפרש . מל' הפרשה ופרוד : תשלג . מל' שלג : בצלמון . מל' צלמות ור''ל חושך :
<b style="color: gray;">תורה תמימה</b> א"ר חמא ברבי חנינא כל הקורא ק"ש ומדקדק באותיותיה מצננין לו גיהנם שנאמר בפרש שדי מלכים בה תשלג בצלמון אל תקרי בפרש אלא בפרש אל תקרי בצלמון אלא בצלמות:<small><span style="color: gray;">ברכות טו ע"ב</span></small>
<b style="color: gray;">מלבי"ם ביאור המילות</b> תשלג. פעל יוצא מן שלג. וצלמון מענין חשך וצלמות :
<h3>{טז}</h3>
הַר־אֱ֭לֹהִים הַר־בָּשָׁ֑ן הַ֥ר גַּ֝בְנֻנִּ֗ים הַר־בָּשָֽׁן׃
<b style="color: gray;">רש"י</b> הר אלהים הר בשן . והיכן פירשה בהר סיני שהוא הר אלהים סמוך לבשן בעבר הירדן : הר גבנונים . הר המיוחד שבהרים : גבנונים . לשון הרים על שם גובהם כמו ( יחזקאל ט''ז ) ותבני לך גב כל דבר גבוה קרוי גב :
<b style="color: gray;">מצודת דוד</b> הר אלהים וגו' . הר סיני אשר ירד עליו אלהים הוא לכם הר בשן ר''ל כמו שהר בשן הוא דשן ושמן ומקום מרעה כן הוא לכם הר סיני כי זכות התורה שקבלתם שמה היא הרועה אתכם ומגין עליכם : הר גבנונים וגו' . הר בית ה' שהוא מקטני ההרים הוא לכם הר בשן כי זכות המקדש עומדת לכם ורועה אתכם כהר בשן שהוא מקום מרעה :
<b style="color: gray;">מצודת ציון</b> הר בשן . הוא מקום דשן ושמן כמ''ש שמעו וכו' פרות הבשן ( עמוס ד' ) . גבנונים . מל' גב וגובה והנוני''ן באים להקטין כמו האמינון אחיך ( ש''ב י''ג ) :
<h3>{יז}</h3>
לָ֤מָּה ׀ תְּֽרַצְּדוּן֮ הָרִ֪ים גַּבְנֻ֫נִּ֥ים הָהָ֗ר חָמַ֣ד אֱלֹהִ֣ים לְשִׁבְתּ֑וֹ אַף־יְ֝הוָ֗ה יִשְׁכֹּ֥ן לָנֶֽצַח׃
<b style="color: gray;">רש"י</b> למה תרצדון הרים גבנונים . כל זה מוסב על ה' יתן אומר עוד יאמר להם למה תרצדון הרים גבנונים למה תארובון אתם ההרים גבנונים הגבוהים להשחית את ההר אשר חמד אלהים לשבתו לשרות עליו שכינה הוא הר הבית אף הוא לנצח ישכון שם קדושתו קדושת עולם משנבחר לשבתו לא שרתה שכינה במקום אחר , ראיתי ביסודו של רבי משה הדרשן רצד הוא מארב בל' ערבי , אבל מנחם פירש תרצדון כמו תרקדון אף אותו לשון נופל על השיטה הזאת :
<b style="color: gray;">מצודת דוד</b> למה תרצדון . אתם הנמשלים מול המקום להרים קטנים למה תרקדון בהיכלו הלא הוא ההר אשר חמד ה' לשבת בו ואף ישכון שם לנצח ולא ישאר בידכם :
<b style="color: gray;">מצודת ציון</b> תרצדון . כמו תרקדון :
<b style="color: gray;">תורה תמימה</b> דרש בר קפרא מאי דכתיב למה תרצדון הרים גבנונים יצתה בת קול ואמרה להם למה תרצו דין עם סיני כולכם בעלי מומים אתם אצל סיני כתיב הכא גבנונים וכתיב התם או גבן או דק אמר רב אשי ש"מ האי מאן דיהיר בעל מום הוא:<small><span style="color: gray;">מגילה כט ע"א</span></small>
<b style="color: gray;">מלבי"ם פירוש המילות</b> למה וא''כ אתם מלכי צבאות, למה תרצדון ורצתם על הרים גבנונים האלה להלחם משם עם ישראל, הלא ההר אשר חמד אלהים לשבתו, שבחר בו שיהיה בקדושת הארץ ושיהיה שלו להשרות שכינתו שם, א''כ אף ה' ישכן לנצח ולא תוכלו לגרשו משם, (וגם בציור הזה עלה במחשבתו הגבורות שעשה ה' בימי קדם בהרים האלה במלחמת סיחון ועוג, וישראל רמה ידו : (יח-יט) רכב, מסב פניו לדבר אל רכב אלהים, אחר שצייר את ה' כרוכב בערבה הזאת, מצייר עלותו למרום הר בשן לגרש האויבים משם כאלו עלה שמה בסוס ורכב מלחמה, ושעורו, אתה רכב אלהים עלית למרום שבית שבי שהוא מה שהרכב הזה עלה למרום הר בשן וגרש את האויב ושבה שביו, ומדי זכר את הרכב ציין ענינו ומהותו ורב חילו, ואומר רבותים אלפי שנאן הרכב הזה עולה בחיל של רבבות רבים של אלופי הגבורים והתקיפים, אשר ה' (עלה) בם סיני בקדש, שכבר עלה ברכב הזה וגבוריו על הר אחר שהוא הר סיני, ואז לא עלה למלחמה רק בקדש, (המליץ ירכיב בשירו עליתו להר בשן עם עליתו להר סיני שהוא ג''כ במדבר הזה : (יט) עלית, אתה רכב אלהים עלית עתה למרום, היינו למרום הר בשן, ושבית שבי ממחנה האויב, לקחת, שעורו שבית שבי (באדם) לקחת מתנות באדם מה שבימי קדם כשעלית למרום ההר שהוא הר סיני לקחת אז מתנות, שאז נעשו לך לעם מרצונם וכאלו נעשו שלך בדרך מתנה, עתה שבית אותם בדרך שביה ע''י מלחמה, שאז לקחת לך בני אדם בדרך מתנה ועתה בדרך שביה, ואף (שבית) סוררים, את העכו''ם שבית, כדי לשכון יה אלהים כדי שתוכל לשכון בהר, שהם רצו לגרש אותך משם בל תשכון שמה, ולכן שבית אותם בשבי כדי שתשאר שוכן שם, ר''ל כדי שישכנו שם ישראל שעמהם ה' שוכן :
<b style="color: gray;">מלבי"ם ביאור המילות</b> תרצדון. פעל מורכב משתי תיבות תרץ צד. תרוצו על צדי הרים גבנונים, וגבנונים מענין גב וגובה, ונוסף הנו''ן כמו או גבן, שבא על גב שיש בגופו :
<h3>{יח}</h3>
רֶ֤כֶב אֱלֹהִ֗ים רִבֹּתַ֣יִם אַלְפֵ֣י שִׁנְאָ֑ן אֲדֹנָ֥י בָ֝֗ם סִינַ֥י בַּקֹּֽדֶשׁ׃
<b style="color: gray;">רש"י</b> רכב אלהים וגו' . עוד זה מוסב על ה' יתן אומר להזכיר חבת עמו אף כשנגלה רכב אלהים רבותים של אלפים שנאנים שנונים מלאכים חדים וה' היה ביניהם בסיני בקודש אף שם :
<b style="color: gray;">מצודת דוד</b> רכב אלהיט . מוסב למעלה לומר גם בעבור זה היו בטוחים כי סוף הדבר יהיה גאולה שלימה כי ראה חיבתם לפני המקום כי הלא מלאכי רכבו המה הרבה רבבות שרים וה' שוכן בם אף בעת בואו בקדושתו להר סיני ליתן התורה כי גם המלאכים ירדו עמו ובכל עת המה קרובים לשכינה :
<b style="color: gray;">מצודת ציון</b> אלפי . שרים וגדולים כמו אלופי יהודה ( זכריה יב ) : שנאן . כן יקראו מלאכי מרום :
<b style="color: gray;">תורה תמימה</b> ואיבעית אימא רוכב על כרוב קל שלו ושט בשמונה עשר אלף עולמות שנאמר רכב אלהים רבותים אלפי שנאן אל תקרי שנאן אלא שאינן וכו'.<small><span style="color: gray;">עבודה זרה ג ע"ב</span></small>
<b style="color: gray;">מלבי"ם ביאור המילות</b> אלפי שנאן. אלופים ושרים של שנאנים, שהם המלאכים. ה' בם, מלת עליך נמשך לכאן, ה' עלה בם :
<h3>{יט}</h3>
עָ֘לִ֤יתָ לַמָּר֨וֹם ׀ שָׁ֘בִ֤יתָ שֶּׁ֗בִי לָקַ֣חְתָּ מַ֭תָּנוֹת בָּאָדָ֑ם וְאַ֥ף ס֝וֹרְרִ֗ים לִשְׁכֹּ֤ן ׀ יָ֬הּ אֱלֹהִֽים׃
<b style="color: gray;">רש"י</b> עלית . אתה נגיד עמו משה בן עמרם למרום , שבית שבי את התורה , ולקחת מתנות מן העליונים ולתתם לבני אדם : ואף סוררים לשכון יה אלהים . אף עוד גרמת ששכן הקב''ה במשכן בתוך עם שהיו סוררים וממרים ומקציפים אותו :
<b style="color: gray;">מצודת דוד</b> עלית למרום . ועכ''ז אתה ישראל עלית למרום ר''ל רמה ידך להתגבר עליהם לקבל את התורה ושבית אותה מיד המלאכים ולקחת אותה למתנה להיות מצויה בבני אדם ולא בין מלאכי מעלה : ואף סוררים . אף כי הרבו לסור מאחרי ה' עכ''ז נתרצה להם וציום על המשכן לשכון בם :
<b style="color: gray;">תורה תמימה</b> ואריב"ל בשעה שעלה משה למרום אמרו מלאכי השרת וכו' מיד כל אחד ואחד נעשה לו אוהב ומסר לו דבר שנאמר עלית למרום שבית שבי לקחת מתנות באדם בשכר שקראוך אדם לקחת מתנות וכו'.<small><span style="color: gray;">שבת פט ע"א</span></small>
<b style="color: gray;">מלבי"ם ביאור המילות</b> למרום. לרום ההר, כמו חוצבי מרום קברו (ישעיה כ''ג), כי השח יושבי מרום (שם כ''ו). שבית. נמשך לשתים, שבית באדם, ואף שבית סוררים, ולקחת מתנות מוסגר, שתחלה לקחת מתנות :
<h3>{כ}</h3>
בָּ֤ר֣וּךְ אֲדֹנָי֮ י֤וֹם ׀ י֥וֹם יַֽעֲמָס־לָ֗נוּ הָ֘אֵ֤ל יְֽשׁוּעָתֵ֬נוּ סֶֽלָה׃
<b style="color: gray;">רש"י</b> ברוך אד' וגו' . זה מן השיר האמור למעלה שירו לאלהים : יעמס לנו . יתן לנו ישועה רבה מכל עומס ככל אשר נוכל שאת , ( מצאתי יום יום יעמס לנו כל הימים כן נוהג בנו לכל צרה ישועה ) . ( כא ) האל לנו אל למושעות . אל מושיע הוא לנו ולפניו יש הרבה תוצאות מיני מות תוצאות דרכים אל המות אך לא עלינו הוא נותנם אבל ימחץ בהם ראש אויביו :
<b style="color: gray;">מצודת דוד</b> ברוך אד' . ראוי לנו לומר ברוך ה' אשר בכל יום טוען לנו ור''ל ברכותיו או טובותיו וקצר בדבר המובן מאליו : האל . הוא האל המושיע לנו עד עולם :
<b style="color: gray;">מצודת ציון</b> יעמס . ענין הטענת משא כמו אבן מעמסה ( שם ) :
<b style="color: gray;">תורה תמימה</b> ואמר רבי זירא ואיתימא רבי חנינא בר פפא מ"ט דרבי יהודה דכתיב ברוך ה' יום יום וכי ביום מברכין אותו ובלילה אין מברכין אותו אלא בא לומר לך בכל יום ויום תן לו מעין ברכותיו וכו'.<small><span style="color: gray;">סוכה מו ע"א</span></small>
אבל הלל הזקן מדה אחרת היתה לו שכל מעשיו לשם שמים שנאמר ברוך ה' יום יום וכו'.<small><span style="color: gray;">ביצה טז ע"א</span></small>
כי אתא רב דימי אמר עתיד הקב"ה ליתן לכל צדיק וצדיק מלא עומסו שנאמר ברוך ה' יום יום יעמס לנו האל ישועתנו סלה א"ל אביי וכי אפשר לומר כן והלא כבר נאמר מי מדד בשעלו מים ושמים בזרת תכן אמר מאי טעמא לא שכיחת באגדתא דאמרי במערבא משמיה דרבא בר מרי עתיד הקב"ה ליתן לכל צדיק וצדיק ג' מאות ועשרה עולמות שנא' להנחיל אוהבי יש ואוצרותיהם אמלא יש בגימטריא תלת מאה ועשרה הוי וכו'.<small><span style="color: gray;">סנהדרין ק ע"א</span></small>
ר' יהודה אומר בורא מיני דשאים: א"ר זירא ואיתימא ר' חיננא בר פפא אין הלכה כרבי יהודה וא"ר זירא ואיתימא ר' חיננא בר פפא מ"ט דרבי יהודה אמר קרא ברוך ה' יום יום וכי ביום מברכין אותו ובלילה אין מברכין אותו אלא לומר לך כל יום ויום תן לו מעין ברכותיו הכא נמי כל מין ומין תן לו מעין ברכותיו.<small><span style="color: gray;">ברכות מ ע"א</span></small>
<b style="color: gray;">מלבי"ם פירוש המילות</b> ברוך ה' יום יום, וע''ז יהיה מבורך על מה שעושה בכל יום, בין על מה שעשה בימי קדם בין על שעשה בימים אחרונים, כי יעמס לנו האל ישועתנו הוא עומס ונושא ישועתנו בשבילנו, שהישועות שעשה בימי קדם נשארו אצלו והוא נושא אותם עד דור אחרון לעשותם שנית בכל יום ויום ובכל דור. סלה סיום הענין :
<b style="color: gray;">מלבי"ם ביאור המילות</b> יעמס. בא על משא שאחר הניח עליו כאלו אנו העמסנו עליו משא זאת לישא אותה :
<h3>{כא}</h3>
הָ֤אֵ֣ל ׀ לָנוּ֮ אֵ֤ל לְֽמוֹשָׁ֫ע֥וֹת וְלֵיהוִ֥ה אֲדֹנָ֑י לַ֝מָּ֗וֶת תּוֹצָאֽוֹת׃
<b style="color: gray;">מצודת דוד</b> אל למושעות . הוא לנו אל להושיע ולא להביא הרעה עם כי בידו הרבה מיני תוצאות הנפש מן הגוף להביא המיתה מ''מ לא יביאם עלינו :
<b style="color: gray;">תורה תמימה</b> על זאת יתפלל כל חסיד אליך לעת מצא וכו' רב נחמן בר יצחק אמר לעת מצא זו מיתה שנא' למות תוצאות תניא נמי הכי תשע מאות ושלשה מיני מיתה נבראו בעולם שנאמר למות תוצאות תוצאות בגימטריא הכי הוו קשה שבכלן אסכרא ניחא שבכלן נשיקה אסכרא דמיא כחיזרא בגבבא דעמרא דלאחורי נשרא ואיכא דאמרי כפיטורי בפי ושט נשיקה דמיא כמשחל בניתא מחלבא וכו'.<small><span style="color: gray;">ברכות ח ע"א</span></small>
<b style="color: gray;">מלבי"ם פירוש המילות</b> האל, (חלק ג') האל הוא לנו האל והתוקף אל המושעות, החוזק של התשועות הם נמצאים בו, אבל זה רק לנו, אבל לצרינו יש לה' אלהים למות תוצאות, תוצאות וסוף הגבולים ששם ישכון המות הם שייכים לה' יצייר כאלו המות יש לו ארצות מיוחדים היינו בחוץ לארץ, ואינו מושל בא''י, ושם תוצאותיו וגבולו שאין לו רשות לבא שם, כי מן תוצאותיו וגבוליו ואילך הם שייכים לה' לא יבא המלאך המות שמה, ומי יהרוג שם את האויבים שהגיעו להר בשן ששם אין מלאך המות שולט? אומר.
<b style="color: gray;">מלבי"ם ביאור המילות</b> תוצאות. סוף הגבול, והיה תוצאות הגבול (יהושע ט''ו) :
<h3>{כב}</h3>
אַךְ־אֱלֹהִ֗ים יִמְחַץ֮ רֹ֤אשׁ אֹ֫יְבָ֥יו קָדְקֹ֥ד שֵׂעָ֑ר מִ֝תְהַלֵּ֗ךְ בַּאֲשָׁמָֽיו׃
<b style="color: gray;">רש"י</b> קדקד שער . קדקדו של עשו שהוא איש שעיר המתהלך תמיד באשמיו ( ואינו חוזר מרעתו ) :
<b style="color: gray;">מצודת דוד</b> אך וגו' . אך במיני המיתות ההם ימחץ ראש אויביו ולא ראשינו : קדקד שער . כן נקרא גובה הראש כי שם נחלק שער הראש אילך ואילך ומוסב על ימחץ לומר בהם ימחץ קדקד של מי שהוא מתהלך ואוחז באשמיו ולא שב מהם :
<b style="color: gray;">מצודת ציון</b> ימחץ . ענין רציצה ופציעה כמו מחצת ראש ( חבקוק ג' ) :
<b style="color: gray;">מלבי"ם פירוש המילות</b> אך אלהים ימחץ ראש אויביו, שם לא ימחצם המות רק אלהים בעצמו ימחץ את ראשם, וגם ימחץ קדקד שער קדקדו של עשו איש שעיר, ר''ל קדקוד בני אדום אשר הוא מתהלך באשמיו וחטאיו, והכונה שלא מתו בבשן ע''י המות בדרך הטבעי רק ע''י ה' בענין נסי לא ע''י המות הטבעי :
<h3>{כג}</h3>
אָמַ֣ר אֲ֭דֹנָי מִבָּשָׁ֣ן אָשִׁ֑יב אָ֝שִׁ֗יב מִֽמְּצֻל֥וֹת יָֽם׃
<b style="color: gray;">רש"י</b> אמר ה' מבשן אשיב . כי כן הבטיח להשיב אותנו מתוך אבירי בשן ומאיי הים :
<b style="color: gray;">מצודת דוד</b> אמר אד' . כבר הבטיח לנו להשיב אותנו לא''י :
<b style="color: gray;">מצודת ציון</b> ממצולות ים . מעומק הים :
<b style="color: gray;">תורה תמימה</b> אמר רב יהודה אמר שמואל ואיתימא רבי אמי ואמרי לה במתניתא תנא מעשה בד' מאות ילדים וילדות שנשבו לקלון הרגישו בעצמן למה הן מתבקשים אמרו אם אנו טובעין בים אנו באין לחיי העולם הבא דרש להן הגדול שבהן אמר ה' מבשן אשיב אשיב ממצולות ים מבשן אשיב מבין שיני אריה אשיב ממצולות ים אלו שטובעין בים כיון ששמעו ילדות כך קפצו כולן ונפלו לתוך הים נשאו ילדים ק"ו בעצמן ואמרו מה הללו שדרכן לכך כך אנו שאין דרכנו לכך על אחת כמה וכמה אף הם קפצו לתוך הים ועליהם הכתוב אומר כי עליך הורגנו כל היום נחשבנו כצאן טבחה וכו'.<small><span style="color: gray;">גיטין נז ע"ב</span></small>
<b style="color: gray;">מלבי"ם פירוש המילות</b> אמר ה', ה' אמר אל המות, פה לא תמחץ אתה, רק מבשן אשיב, שאשיב את פליטי האויב מבשן שיברחו משם אל חוץ לארץ, וגם אשיב את האויב ממצולות ים, הוא ים המלח שהיה ג''כ בגבול ההוא המזרחי ושם נלחמו ג''כ, כמ''ש וישב יואב ויך את אדום בגיא מלח, שהגיא מלח היה שם תחלה ים ונעשה במקומו גיא מלח כנודע, ואשיב אותם מן הארץ אל גבול ארצם ששם שולט המלאך המות :
<h3>{כד}</h3>
לְמַ֤עַן ׀ תִּֽמְחַ֥ץ רַגְלְךָ֗ בְּ֫דָ֥ם לְשׁ֥וֹן כְּלָבֶ֑יךָ מֵאֹיְבִ֥ים מִנֵּֽהוּ׃
<b style="color: gray;">רש"י</b> למען תמחץ . רגלינו : בדם . כשימחץ את ראש האויב תהא רגלינו בוקעת בדמם תמחץ לשון בוקע בתוך הדם כמו ( שופטי' ה ) מחצה וחלפה רקתו כמו בקעה ול' משנה הוא והיו עולי רגלים בוקעים עד ארכבותיהם בדם ד''א תמחץ שם כלי ששואבין בו יין מן הבור מחץ שמו במסכת ע''ג : מאויבים מדם האויבים : מנהו . תהיה פרנסתו כדאמרינן מאי משמע דמן לישנא דמזוני הוא דכתיב ( דניאל א' ) אשר מנה את מאכלכם וגומר :
<b style="color: gray;">מצודת דוד</b> למען תמחץ . למען יהיו רגליך נראים כאלו הם מחוצים על כי תדרוך בדם הרוגי אויביך ותלכלך רגליך בדמם : מנהו . הכנת מזון כ''א מלשון כלביך יהיו ניזון מדם אויביך כי ילוקק דמם בלשונו :
<b style="color: gray;">מצודת ציון</b> מנהו . ענין הכנת מזון כמו מן הוא ( שמות יז ) :
<b style="color: gray;">מלבי"ם פירוש המילות</b> למען תמחץ רגלך בדם, שאלה השבים מן הארץ תהרוג אתה בחרבך ותמחץ רגלך מדמם, וגם תמחץ לשון כלביך מאויבים מנהו, מצייר את המות כשר הטבחים שי''ל כלבים שהולכים אתו לאכול את ההרוגים, וימחצו הכלבים את לשונם מאויבים אשר הם מנהו, שהם מהם ומהמונם שהאויבים הם שותפים ודומים לכלבי המות, שאחר שיהרגם המות יאכלו כלביו את בשרם, והמליצה שבארץ ישראל נפלו ע''י ה' ע''פ נס, וכשיצאו מגבול ארץ ישראל רדפו אחריהם והמיתום בחרב ובשרם השליכו לכלבים :
<b style="color: gray;">מלבי"ם ביאור המילות</b> קדקד שער. איש שער, כמו ואני תפלה, ואני מוסר לכולם (הושע ה') : תמחץ. המלוכלך בדמים נראה שנמחץ שם והדמים זבים מגופו. מנהו. כינוי הנסתר בה''א וא''ו, ר''ל שהאויבים הם מהם מן הכלבים וממינם :
<h3>{כה}</h3>
רָא֣וּ הֲלִיכוֹתֶ֣יךָ אֱלֹהִ֑ים הֲלִ֘יכ֤וֹת אֵלִ֖י מַלְכִּ֣י בַקֹּֽדֶשׁ׃
<b style="color: gray;">רש"י</b> ראו הליכותיך אלהים . כלומר לאלו נאה לך להושי' שכשראו הליכותיך בקדושתך בים קדמו שרים לשורר לפניך שירת הים ואחריהם באו הנוגנים אלו המלאכים :
<b style="color: gray;">מצודת דוד</b> ראו . ר''ל ראויים המה לזה כי כאשר ראו הליכותיך אל תוך הים בעמוד הענן . בקדש . השוכן בשמי קודש :
<b style="color: gray;">מלבי"ם פירוש המילות</b> ראו, אחר שספר ענין המלחמה יספר איך שב ה' שר הצבאות עם עמו אל ארץ ישראל אחרי הנצחון ואיך שררו לו במקהלות, וכמו שדמה מליצתו תחלה אל מליצות אדון הנביאים ויהי בנסוע הארון וכו', ידמה עתה שובו למ''ש ובנחה יאמר שובה ה' רבבות אלפי ישראל, שבשוב ה' מן המלחמה יצאו לקראתו רבבות אלפי ישראל בתופים ובמחולות, עת שראו הליכותיך אלהים בקדש, ששבת מן עבר הירדן אל ארץ הקדושה וראו הליכותיך הולכים בקדש, אז.
<h3>{כו}</h3>
קִדְּמ֣וּ שָׁ֭רִים אַחַ֣ר נֹגְנִ֑ים בְּת֥וֹךְ עֲ֝לָמ֗וֹת תּוֹפֵפֽוֹת׃
<b style="color: gray;">רש"י</b> בתוך עלמות תופפות . בתוך מרים ונערותיה אשר לקחה התוף בידה ואמרו בשבחם :
<b style="color: gray;">מצודת דוד</b> קדמו שרים . כאשר נמשכו אחריו והלכו בחרבה ומצרים נטבעו אז השרים הקדימו לשורר בפה את השירה ואחריהם נגנו המנגנים בכלי נגון לבשם הקול : בתוך עלמות . הם מרים וחברותיה ביניהן היו תופפות לנגן בהם להודות על הנס :
<b style="color: gray;">מצודת ציון</b> שרים . משוררים : עלמות . נערות : תופפות . מלשון תוף והוא כלי שיר :
<b style="color: gray;">תורה תמימה</b> אמר רבי יצחק מקרא סופרים ועיטור סופרים וקריין ולא כתיבן וכתיבן ולא קריין הלכה למשה מסיני מקרא סופרים ארץ שמים מצרים עיטור סופרים אחר תעבורו אחר תלך אחר תאסף קדמו שרים אחר נוגנים צדקתך כהררי אל קריין ולא כתיבן פרת דבלכתו איש דכאשר ישאל איש בדבר האלהים באים דנבנתה לה דפליטה את דהגד הוגד אלי דהגורן אלי דהשעורים הלין קריין ולא כתבן וכתבן ולא קריין נא דיסלח זאת דהמצוה ידרוך דהדורך חמש דפאת נגב אם דכי גואל הלין כתבן ולא קריין וכו'.<small><span style="color: gray;">נדרים לז ע"ב</span></small>
<b style="color: gray;">מלבי"ם פירוש המילות</b> קדמו שרים, לפני הליכותיך הלכו שרים, כמלך השב מן הנצחון ומשוררים הולכים לפניו, אחר נוגנים, והמשוררים הלכו אחר נוגנים המנגנים בתוך עלמות תופפות, הנוגנים הולכים תחלה ואחריהם לפני הליכות המלך הלכו המשוררים לשיר גבורתו ונצחונו :
<b style="color: gray;">מלבי"ם ביאור המילות</b> שרים, נגנים. השיר בפה והניגון בכלי, והשרים הולכים אחר נוגנים קודם הליכות ה'. תופפות. תואר :
<h3>{כז}</h3>
בְּֽ֭מַקְהֵלוֹת בָּרְכ֣וּ אֱלֹהִ֑ים יְ֝הוָ֗ה מִמְּק֥וֹר יִשְׂרָאֵֽל׃
<b style="color: gray;">רש"י</b> במקהלות ברכו אלהים אד' ממקור ישראל . אף עוברים ממעי אמן אמרו שירה :
<b style="color: gray;">מצודת דוד</b> במקהלות . בקהל רב ברכו את ה' : ממקור ישראל . המברכים היו אלו הבאים ממקור ישראל ר''ל מזרע ישראל כינה הזרע במי המקור ודוגמתו וממי יהודה יצאו ( ישעיה מח ) :
<b style="color: gray;">תורה תמימה</b> ר' יוסי הגלילי אומר לפי רוב הקהל הם מברכים שנאמר במקהלות ברכו אלהים ה' ממקור ישראל וכו'.<small><span style="color: gray;">ברכות מט ע"ב</span></small>
גופא אמר רב נחמן אמר לי הונא בר נתן תנא מנין לברכת חתנים בעשרה שנאמר ויקח עשרה אנשים מזקני העיר ויאמר שבו פה ורבי אבהו אמר מהכא במקהלות ברכו אלהים ה' ממקור ישראל וכו'.<small><span style="color: gray;">כתובות ז ע"ב</span></small>
היה רבי מאיר אומר מנין שאפי' עוברים שבמעי אמן אמרו שירה שנאמר במקהלות ברכו אלהים ה' ממקור ישראל (והא לא חזו אמר רבי תנחום כרס נעשה להן כאספקלריא המאירה וראו):<small><span style="color: gray;">סוטה ל ע"ב</span></small>
<b style="color: gray;">מלבי"ם פירוש המילות</b> במקהלות, ועמהם הלכו מקהלות רבות אשר ברכו אלהים ואדני, ממקור ישראל, ר''ל בארץ ישראל, ידמה את המחנות שיצאו חוץ לארץ למלחמה שהיו ג''כ מקהלות, כמים שנזלו חוץ למקור, ואת ההולכים לקראתם מארץ ישראל יצייר כמקור עצמו המלא מים רבים ומקהלות אין מספר :
<h3>{כח}</h3>
שָׁ֤ם בִּנְיָמִ֨ן ׀ צָעִ֡יר רֹדֵ֗ם שָׂרֵ֣י יְ֭הוּדָה רִגְמָתָ֑ם שָׂרֵ֥י זְ֝בֻל֗וּן שָׂרֵ֥י נַפְתָּלִֽי׃
<b style="color: gray;">רש"י</b> שם בנימין . הצעיר נעשה רודה עליהם : רודם . כמו רודם בקמ''ץ משה זכה להיות מלך לפי שירד תחלה לים וכן אמר לו שמואל לשאול ( ש''א ט''ו ) הלא אם קטן אתה בעיניך ראש שבטי ישראל אתה ותרגמו יונתן שבטא דבנימן עבר בימא בריש כל שאר שבטיא : שרי יהודה רגמתם . מתקנאים בהם וזורקין בהם אבנים וכן שרי זבולון ונפתלי וכן אמר לו צוה אלהיך עזך ( סא''א ) , ד''א ( רגמתם רקמתם לבושן בגדי וכו' ) רקמתם לשון ארגמן , כך חברו מנחם :
<b style="color: gray;">מצודת דוד</b> שם . בעבור הירידה אל הים שירדו שם זכה בנימן צעיר השבטים לצאת ממנו שאול המלך להיות רודה ומושל בישראל כי הם ירדו תחלה אל הים ובעבור זה זכו למלוכה כן ארז''ל : רגמתם . היו רוגמים עליהם באבנים כי היו מתקנאים בהם : שרי זבלון וגו' . וכן גם המה ריגמום באבנים ומוסב למעלה לומר ראויים המה לנס כי אינם כפויי טובה ומודים על הנס :
<b style="color: gray;">מצודת ציון</b> צעיר . קטן : רודם . ענין ממשלה כמו רדה בקרב אויביך ( לקמן קי ) . רגמתם . ענין השלכת אבנים :
<b style="color: gray;">תורה תמימה</b> כאשר השביעך יהודה מאי היא דתניא היה ר"מ אומר כשעמדו ישראל על הים היו שבטים מנצחים זה עם זה זה אומר אני יורד תחלה לים וזה אומר אני יורד תחלה לים קפץ שבטו של בנימין וירד לים תחילה שנאמר שם בנימין צעיר רודם אל תקרי רודם אלא רד ים והיו שרי יהודה רוגמים אותם שנאמר שרי יהודה רגמתם לפיכך זכה בנימין הצדיק ונעשה אושפיזכן לגבורה שנאמר ובין כתפיו שכן וכו'.<small><span style="color: gray;">סוטה לו ע"ב</span></small>
<b style="color: gray;">מלבי"ם פירוש המילות</b> שם, (הם דברי השיר שאמרו), יציירו את העמים שהביאו שבי כאלו הביאו חיות המדבר פרים עם אבירים ונכנעו לפניהם עד שנער הצעיר שהוא בנימין רודם במקלו, ושרי יהודה א''צ למקל כי ירדו בה ע''י רגמתם, ע''י שישליכו עליהם צרור אבן, כמו שישליכו על הבהמה להטותה הדרך, וכן שרי זבולון ונפתלי :
<b style="color: gray;">מלבי"ם ביאור המילות</b> רודם. רודה אותם, והרד''ק מפרש כמו רודם רודה בם, וכבר בארתי זה (יחזקאל ל''ד ד') שבד' מקומות נקשר הרדיה עם מלת את ע''ש. רגמתם. רוגם עליהם באבנים :
<h3>{כט}</h3>
צִוָּ֥ה אֱלֹהֶ֗יךָ עֻ֫זֶּ֥ךָ עוּזָּ֥ה אֱלֹהִ֑ים ז֝֗וּ פָּעַ֥לְתָּ לָּֽנוּ׃
<b style="color: gray;">רש"י</b> עוזה אלהים וגו' . עכשיו חוזר המשורר לתפלתו שהתפלל יקום אלהים ויפוצו אויביו עוזה אלהים והתגבר אשר כל אלה פעלת לנו :
<b style="color: gray;">מצודת דוד</b> צוה אלהיך . כבר צוה אלהיך העוז והחוזק אשר יבוא לך : עוזה אלהים זו . ר''ל העוז הזו הבא מאלהים אשר עשה על הים הנה זה בעצמו כבר פעלת לנו על הגאולה ההיא כי כל ענייני הגאולה שמורה ומוכנת :
<b style="color: gray;">מלבי"ם פירוש המילות</b> צוה, כן צוה אלהיך, כן צוה עזך, הוא צוה שיכנעו לפני עם ה', עוזה אלהים, אתה עוז אלהים! (מצייר העוז כעצם מופשט) זו פעלת אתה לנו, כי לא בכחנו עשינו את החיל, ור''ל זו פעלת לנו מהיכלך אשר הוא על ירושלים, שבהיכל שכן עוז ה', ולכן לך יובילו מלכים שי, השי שהביאו מלכים הוא שייך לך, ורמז עמ''ש (ש''ב ח') שתועי מלך חמת שלח לדוד כלי כסף וכלי זהב על אשר הכה את הדרעזר ודוד הקדיש אותם לה' :
<b style="color: gray;">מלבי"ם ביאור המילות</b> עוזה. שם, ע''מ חוקה אחת :
<h3>{ל}</h3>
מֵֽ֭הֵיכָלֶךָ עַל־יְרוּשָׁלִָ֑ם לְךָ֤ יוֹבִ֖ילוּ מְלָכִ֣ים שָֽׁי׃
<b style="color: gray;">רש"י</b> מהיכלך על ירושלם . וממה שיראו המלכים כבוד היכלך אשר על ירושלים יובילו לך דורון ושי :
<b style="color: gray;">מצודת דוד</b> מהיכלך . מכבוד היכלך אשר היא על ירושלים יהיה הסיבה אשר המלכים יביאו לך מנחה :
<b style="color: gray;">מצודת ציון</b> יובילו . יביאו : שי . תשורה כמו יובל שי לה' ( ישעיה י''ח ) :
<h3>{לא}</h3>
גְּעַ֨ר חַיַּ֪ת קָנֶ֡ה עֲדַ֤ת אַבִּירִ֨ים ׀ בְּעֶגְלֵ֬י עַמִּ֗ים מִתְרַפֵּ֥ס בְּרַצֵּי־כָ֑סֶף בִּזַּ֥ר עַ֝מִּ֗ים קְרָב֥וֹת יֶחְפָּֽצוּ׃
<b style="color: gray;">רש"י</b> גער חית קנה . זה עמלק שנמשל כחית יער הדר בין הקנים : עדת אבירים בעגלי עמים . עם ששמנו ועשתו כפרים אבירים בתוך שאר האומות שאינם אלא כעגלים לנגדם . מתרפס ברצי כסף . אינם מתרצי' לכל אדם אלא א''כ מרצה להם מעות : בזר עמים . פזרו את השבטים כד''א ( דברים ל''ג ) אף חובב עמים ותמיד קרבות יחפצון , חפצים להלחם בנו :
<b style="color: gray;">מצודת דוד</b> חית קנה . זה הו' ישמעאל הדומה לחיה הדר בין הקנים אשר ביער והמה עדה החזקה : מתרפס . נעשה מרמס ר''ל מוכנע וירוד בעבור רצוי הכסף כי מבלעדי הכסף אין לרצותו להכניע זדון לבו : בזר עמים . בזדון לבו מפזר עמים ובכל זמן חפצים במלחמה :
<b style="color: gray;">מצודת ציון</b> גער . ענין צעקת נזיפה : אבירים . חזקים : מתרפס . ענין רמיסה ברגליה רפסה ( דניאל ז' ) : ברצי . מל' רצוי : בזר . כמו פזר כי בומ''ף מתחלף וכן ורכוש להם יבזור ( שם י''א ) : קרבות . מלחמות כמו ביום קרב ( לקמן ע''ח ) :
<b style="color: gray;">מלבי"ם פירוש המילות</b> גער, ששלח לך, שי למען תגער חית קנה ועדת אבירים בעגלי עמים, שתועי שלח מנחה על שכבשו את אויביו שהיו כחית קנה הטורפים וכעדת אבירים הנוגחים בקרניהם. מתרפס, ר''ל שתועי הוא מתרפס ומתכנע לפניך ברצי כסף אשר בזר ושלל מעמים אשר קרבות יחפצו, הביא לך מנחה מכסף שאסף משלל אויביו כדי שתגער חית קנה, שהוא על שהכה את חיל הדרעזר :
<b style="color: gray;">מלבי"ם ביאור המילות</b> חית קנה. הדרים בין קנה ושיחים במדבר. מתרפס. כמו לך התרפס ורהב ריעך, שהוא הבקשה וההכנעה. בזר. הכסף שבא בשפע ובפיזור רב, וכן ורכוש להם יבזר, ופי' בזר מעמים :
<h3>{לב}</h3>
יֶאֱתָ֣יוּ חַ֭שְׁמַנִּים מִנִּ֣י מִצְרָ֑יִם כּ֥וּשׁ תָּרִ֥יץ יָ֝דָ֗יו לֵאלֹהִֽים׃
<b style="color: gray;">רש"י</b> יאתיו חשמנים . ואז כשתחריב את עמלק ויקום מלך המשיח יביאו לך דורונו' ממצרי' ומכוש , ומנחם פתר משמנים שם מדינה יושבי חשמונה והפותרים פותרין אותו ל' דורון :
<b style="color: gray;">מצודת דוד</b> יאתיו . אז הגדולים ממצרים יבואו עם תשורה לה' בהודאה : תריץ ידיו . הרגלים יהיו מריצים את הידים להביא בהם תשורה לה' ( כי בריצת הרגלים גם הידים ירוצו בכללות הגוף ) :
<b style="color: gray;">מצודת ציון</b> יאתיו . יבואו כמו אתא בוקר ( ישעיה כ''א ) : חשמנים . עניינו גדולים וחשובים וכן חשמונאי ובניו : מני . כמו מן : תריץ . מל' ריצה ורדיפה :
<b style="color: gray;">מלבי"ם פירוש המילות</b> (לב-לג) יאתיו, וכן עוד יאתיו חשמנים ושרים ממצרים, וגם כוש הרחוקה מאד תריץ ידיו לאלהים, וכן כל ממלכות הארץ יבואו וישירו לה' ויזמרו לו, וכמ''ש בתחלת הענין שירו לאלהים זמרו שמו שכולם יכירו כח ה' ועזוזו, סלה סיום הענין : (חלק ד')
<b style="color: gray;">מלבי"ם ביאור המילות</b> חשמנים. אנשים גדולים :
<h3>{לג}</h3>
מַמְלְכ֣וֹת הָ֭אָרֶץ שִׁ֣ירוּ לֵאלֹהִ֑ים זַמְּר֖וּ אֲדֹנָ֣י סֶֽלָה׃
<b style="color: gray;">רש"י</b> שירו לאלהים . שהראם גדלו וגאל את עמו :
<b style="color: gray;">מצודת דוד</b> שירו . כאשר ישבר שבט המכה :
<h3>{לד}</h3>
לָ֭רֹכֵב בִּשְׁמֵ֣י שְׁמֵי־קֶ֑דֶם הֵ֥ן יִתֵּ֥ן בְּ֝קוֹלוֹ ק֣וֹל עֹֽז׃
<b style="color: gray;">רש"י</b> הן יתן . הן נותן :
<b style="color: gray;">מצודת דוד</b> בשמי שמי . בשמים אשר מעל השמים אשר ברא בימי קדם : הן יתן . הן הוא הנותן קול חזק להפחיד כל בני עולם :
<b style="color: gray;">מלבי"ם פירוש המילות</b> לרוכב, מפני שסיים במה שהתחיל שירו לאלהים זמרו שמו, ושם אמר סולו לרוכב בערבות, שהוא מה שרכב במדבר להושיעם בדרך מלחמה שהוא דרך הטבע, אמר עתה (שירו) לרוכב בשמי שמי קדם, שהוא המנהיג הנהגה עליונה נסיית גבוהה ונעלה מן השמים שלנו הנוהגים הנהגה הסדורה הטבעית, כי הם שמי השמים המשפיעים על השמים והם קודמים להם בממלה הן הוא יתן בקולו קול עז שהוא גבוה מקול הטבעי :
<h3>{לה}</h3>
תְּנ֥וּ עֹ֗ז לֵֽאלֹ֫הִ֥ים עַֽל־יִשְׂרָאֵ֥ל גַּאֲוָת֑וֹ וְ֝עֻזּ֗וֹ בַּשְּׁחָקִֽים׃
<b style="color: gray;">מצודת דוד</b> תנו עוז . אמרו שכל החוזק הוא לה' לבדו ובעבור ישראל הראה גאותו וכחו נראה בשחקים בהלוך כוכבים ומזלות אשר לא ישנו את תפקידם :
<b style="color: gray;">מצודת ציון</b> תנו . אמרו כמו נתנו לדוד רבבות ( ש''א י''ח ) ויתכן שהוא מלשון שם יתנו צדקות ה' ( שופטים ה' ) שהוא ענין ספור :
<b style="color: gray;">מלבי"ם פירוש המילות</b> תנו, אמנם הנהגה זו הנסיית לא ינהיג ה' רק בשביל ישראל כשהם ראוים לזה ע''פ מעשיהם, (לא כהנהגה הטבעיית שהיא קבועה תמיד), לכן אמר תנו עוז לאלהים שאתם תכינו א''ע במעשים טובים, שעי''ז תתנו לו עוז אל הנהגה זו הנעלה, כי על ישראל גאותו ועזו בשחקים, הנהגת ה' ע''ש הפלא והנסים, נקרא בכתבי הקדש בשם גאות ה', שבו יתגאה על הטבע ויתנשא עליה, והנהגה זו קבועה בשחקים שהם למעלה מן השמים והמערכת, הנה גאותו ועזו אשר בשחקים להנהיג הנהגה הנסיית הוא על ישראל שזה ינהיג רק בעבורם וכפי מעשיהם אם יזכו לזה ולכן תנו עוז לאלהים, ע''י מעשים טובים :
<b style="color: gray;">מלבי"ם ביאור המילות</b> גאותו. כבר התבאר בכ''מ שגאוה הנאמרת אצל ה' הוא אם יתנשא על חקי הטבע ויעשה נסים ונפלאות, (עי' ישעיה י''ב, ולקמן צ''ג), וכן שחקים נבדלים משמים, שמורה על הנהגה הנסית כמ''ש (ישעיה מ''ד) :
<h3>{לו}</h3>
נ֤וֹרָ֥א אֱלֹהִ֗ים מִֽמִּקְדָּ֫שֶׁ֥יךָ אֵ֤ל יִשְׂרָאֵ֗ל ה֤וּא נֹתֵ֨ן ׀ עֹ֖ז וְתַעֲצֻמ֥וֹת לָעָ֗ם בָּר֥וּךְ אֱלֹהִֽים׃
<b style="color: gray;">רש"י</b> נורא אלהים ממקדשיך . ממה שהחרבתו אתה יראוי אם למקדשו לא נשא פנים קל וחומר לרשעים ומדרש אגדה אל תקרי ממקדשיך אלא ממקודשיך , שכשהקב''ה עושה דין בצדיקים מתירא ומתעלה ומתקלס , וכן הוא אומר בקרובי אקדש ( ויקרא י' ) ונקדש בכבודי ( שמות כ''ט ) במיתת שני בני אהרן , ורבותינו דרשו כל המזמור עד ברוך ה' יום יום על מתן תורה וגשם נדבות במתן תורה וחיתך ישבו בה , ואני אין לבי מתיישב לאמן לשון ישבו בה בל' נתיישבו בתורה וההר חמד אלהים לשבתו אין מתיישב לדרשו על הר סיני שהרי לא לשבתו חמדו ולא לשכון בו לנצח וכאן כתיב ישכון לנצח וכן מלכי צבאות פירשו כמו מלאכי צבאות ואין זה לשון המקרא :
<b style="color: gray;">מצודת דוד</b> ממקדשיך . מן הכבוד השוכן במקדש תבוא היראה לבני אדם כי משם יצאו כל הנפלאות : אל ישראל . חוזקן של ישראל הוא ומעולם נותן עוז וחוזק לעם הידוע הנבחר לו ובעבור זה יהיה אלהים ברוך :
<b style="color: gray;">מצודת ציון</b> ותעצומות . מל' עצמה וחוזק :
<b style="color: gray;">תורה תמימה</b> והיינו דא"ר חייא בר אבא א"ר יוחנן מאי דכתיב נורא אלהים ממקדשך אל תיקרי ממקדשך אלא ממקודשיך בשעה שעושה הקב"ה דין בקדושיו מתיירא ומתעלה ומתהלל וכו'.<small><span style="color: gray;">זבחים קטו ע"ב</span></small>
<b style="color: gray;">מלבי"ם פירוש המילות</b> נורא אלהים ממקדשיך, אתה ישראל, דע כי ממקדשיך, מן הבהמ''ק שלך וממה שאתה מתקדש לפניו, אלהים הוא נורא, ר''ל שעל ידו ינהיג הנהגה נוראה שהיא הנהגה נורא נסיית למעלה מן הטבע שעל ידי הנהגה זו ייראו כולם מפניו, ומצד שהוא אל ישראל ומשגיח עליהם בהשגחה פרטית, הוא נותן עז ותעצומות לעם, העוז הזה נתן לישראל, כי הנהגה זאת יוצאת לרגלם וכפי בחירתם ומעשיהם ובידם ניתן העוז הזה למשול בשמים ובארץ ולדרוך על הטבע, ברוך אלהים על נפלאותיו וטובו :
<h2>תהילים פרק-סט</h2>
<h3>{א}</h3>
לַמְנַצֵּ֬חַ עַֽל־שׁוֹשַׁנִּ֬ים לְדָוִֽד׃
<b style="color: gray;">רש"י</b> על שושנים . על ישראל שהם כשושנה בין החוחים שהחוחים מנקבין אותם והתפלל עליהם :
<b style="color: gray;">מצודת ציון</b> שושנים . שם כלי נגון עשויה בצורת שושנה :
<b style="color: gray;">מלבי"ם פירוש המילות</b> למנצח, י''מ אותו על עת שנרדף מפני אבשלום, וי''מ אותו על הגלות, ופירושנו יסבול שני הענינים :
<h3>{ב}</h3>
הוֹשִׁיעֵ֥נִי אֱלֹהִ֑ים כִּ֤י בָ֖אוּ מַ֣יִם עַד־נָֽפֶשׁ׃
<b style="color: gray;">רש"י</b> כי באו מים . האומות :
<b style="color: gray;">מצודת דוד</b> עד נפש . המשיל עומק הצרות למים שוטפים הבאים עד הצואר והנפש קרובה לצאת :
<b style="color: gray;">תורה תמימה</b> אמר לו רבי יהודה לא כך היה מעשה אלא זה אומר אין אני יורד תחילה לים וזה אומר אין אני יורד תחילה לים קפץ נחשון בן עמינדב וירד לים תחילה שנאמר סבבוני בכחש אפרים ובמרמה בית ישראל ויהודה עוד רד עם אל ועליו מפרש בקבלה הושיעני אלהים כי באו מים עד נפש טבעתי ביון מצולה ואין מעמד וגו' אל תשטפני שבולת מים ואל תבלעני מצולה וגו' באותה שעה היה משה מאריך בתפלה אמר לו הקב"ה ידידיי טובעים בים ואתה מאריך בתפלה לפני אמר לפניו רבונו של עולם ומה בידי לעשות אמר לו דבר אל בני ישראל ויסעו ואתה הרם את מטך ונטה את ידך וגו' לפיכך זכה יהודה לעשות ממשלה בישראל שנאמר היתה יהודה לקדשו ישראל ממשלותיו מה טעם היתה יהודה לקדשו וישראל ממשלותיו משום דהים ראה וינוס וכו'.<small><span style="color: gray;">סוטה לז ע"א</span></small>
<b style="color: gray;">מלבי"ם פירוש המילות</b> הושיעני אלהים כי המים באו עד נפש שהסכנה גדולה מאד :
<h3>{ג}</h3>
טָבַ֤עְתִּי ׀ בִּיוֵ֣ן מְ֭צוּלָה וְאֵ֣ין מָעֳמָ֑ד בָּ֥אתִי בְמַעֲמַקֵּי־מַ֝֗יִם וְשִׁבֹּ֥לֶת שְׁטָפָֽתְנִי׃
<b style="color: gray;">רש"י</b> ביון מצולה . בבוץ טיט של מצולה : ושבולת . הוא שטף חוזק הנהר פי''ל בלע''ז :
<b style="color: gray;">מצודת דוד</b> ואין מעמד . אין שם מקום קשה להשאר עומד וארד א''כ מטה מטה : במעמקי מים . ר''ל הנה הבא במים עמוקים הוא מסוכן אף אם אינם רדופים ושוטפים והבא במים שוטפים הוא מסוכן אף אם לא בא במקום העמוק ומכ''ש הבא במים שוטפים ובמקום העמוק שהוא מסוכן ביותר וכן באו עלי צרות כפולות ומצירות :
<b style="color: gray;">מצודת ציון</b> ביון . הוא הרפש שבקרקעית המים : מצולה . עומק המים : ושבולת . היא מרוצת המים כמו משבולת הנהר ( ישעיה כז ) :
<b style="color: gray;">מלבי"ם פירוש המילות</b> באתי, מצייר את הסכנה בג' ענינים, {{{א}}} הטיט שתחת רגליו הוא יון מצולה, שוא יון טיט נדבק שקשה להוציא רגליו משם, והטיט עמוק מאד עד שאין מעמד, אין שם תהום שיכול לעמוד עליו ברגליו, {{{ב}}} באתי במעמקי מים שהמים עמוקים, {{{ג}}} שהם רודפים כי שבולת שטפתני, והנמשל, מקומו בירושלים נרפש ע''י המרד, והאויבים רבים, והסכנה עצומה, והשבולת שטפו ממקומו לברוח מן הארץ :
<h3>{ד}</h3>
יָגַ֣עְתִּי בְקָרְאִי֮ נִחַ֪ר גְּר֫וֹנִ֥י כָּל֥וּ עֵינַ֑י מְ֝יַחֵ֗ל לֵאלֹהָֽי׃
<b style="color: gray;">רש"י</b> נחר . יבש כמו ( איוב ל' ) חרה מני חורב : כלו עיני . כל תוחלת ממושכה קרויה כליון עינים כמו ( דברים כ''ח ) וכלות אליהם כל היום , מכלות עינים ( ויקרא כ''ו ) ועיני רשעים תכלינה ( איוב י''א ) :
<b style="color: gray;">מצודת דוד</b> בקראי . בעבור רוב הקריאה על קושי הלחץ : נחר . הצועק הרבה מתייבש רטיבת הגרון : כלו עיני . המקוה לדבר מה ואינה באה קרוי בלשון המקרא כליון עינים :
<b style="color: gray;">מצודת ציון</b> נחר . ענין יובש כמו ושכן חררים ( ירמיה יז ) : מיחל . מל' תוחלת ותקוה :
<b style="color: gray;">מלבי"ם פירוש המילות</b> יגעתי, בהטבעו קורא אל בני אדם לעזרה ויגע בקוראו עד שנחר גרונו ואין שומע, וגם צופה לשמים שיבא עזרו משם וכבר כלו עיני מרוב היחול :
<b style="color: gray;">מלבי"ם ביאור המילות</b> נחר. עבר מן הכפולים, כמו ושכן חררים :
<h3>{ה}</h3>
רַבּ֤וּ ׀ מִשַּׂעֲר֣וֹת רֹאשִׁי֮ שֹׂנְאַ֪י חִ֫נָּ֥ם עָצְמ֣וּ מַ֭צְמִיתַי אֹיְבַ֣י שֶׁ֑קֶר אֲשֶׁ֥ר לֹא־גָ֝זַ֗לְתִּי אָ֣ז אָשִֽׁיב׃
<b style="color: gray;">רש"י</b> אויבי שקר . שונאים אותי על שקר שאין אני רודף אחר שקר שלהם לתפוש טעותם : אז אשיב . כשהם נאספים עלי אני משחד אותם בממון מה שלא גזלתי מהם :
<b style="color: gray;">מצודת דוד</b> משערות . יותר מחשבון שערות ראשי : שונאי חנם . כי לא הריעותי את אחד מהם : עצמו . הכורתים אותי נתחזקו והמה אויבים לי על שקר ובחנם : אשר לא גזלתי . הדבר אשר לא גזלתי מעולם בע''כ אשיב אז כאשר יעלילו עלי :
<b style="color: gray;">מצודת ציון</b> עצמו . חזקו והוא מלשון עצם שהוא קשה וחזק : מצמיתי . ענין כריתה כמו לבקרים אצמית ( לקמן ק''א ) :
<b style="color: gray;">מלבי"ם פירוש המילות</b> רבו וגם האויבים עומדים סביב להטביעני, והוא בג' ענינים, {{{א}}} השונאים אותו ע''י שאומרים שהוא חוטא ואיש רע מעללים, ועז''א רבו משערות ראשי שונאי חנם, שבאמת שנאתם הוא בחנם כי לא חטאתי, {{{ב}}} אויבים המבקשים רעתו שחשבו שהוא הרע להם ועז''א רבו מצמיתי והם אויבי שקר כי לא עשיתי להם רע, {{{ג}}} הבאים לקחת ממונו עז''א אשר לא גזלתי אז, אשיב, ר''ל שבאו עליו בג' ענינים על נפשו ועל גופו ועל ממונו וכנ''ל סי' ל''ה :
<b style="color: gray;">מלבי"ם ביאור המילות</b> שנאי חנם, איבי שקר. עי' למעלה (ל''ה י''ט), על השונאים אמר רבו בכמות, ועל האויבים עצמו באיכות, כי הם ילחמו אתו להצמיתו ולהכריתו :
<h3>{ו}</h3>
אֱ‍ֽלֹהִ֗ים אַתָּ֣ה יָ֭דַעְתָּ לְאִוַּלְתִּ֑י וְ֝אַשְׁמוֹתַ֗י מִמְּךָ֥ לֹא־נִכְחָֽדוּ׃
<b style="color: gray;">מצודת דוד</b> אתה ידעת לאולתי . כאומר הלא אינם מרובים כ''כ להיות מיוסר ביותר : ואשמותי וגו' . כפל הדבר במ''ש :
<b style="color: gray;">מצודת ציון</b> לאולתי . מל' אויל ור''ל עבירות כי אין אדם עובר עבירה אא''כ נכנס בו רוח שטות : נכחד . נמנעו מלדעת אותם :
<b style="color: gray;">מלבי"ם פירוש המילות</b> אלהים, (מתחיל תפלתו), אתה ידעת לאולתי, אולת היא הספיקות שי''ל בעיון שע''י תרופף בידו אמונתו, והגם שאנכי אויל בדבר, אתה ידעת, ואשמותי שהם העבירות שעשיתי בפועל, ג''כ ממך לא נכחדו, שלא לבד שידעת ענינים שכליים ידעת גם ענינים פעליים הנתלים בזמן ובמקום :
<b style="color: gray;">מלבי"ם ביאור המילות</b> אולתי. אויל הוא המסתפק כמ''ש בפי' משלי :
<h3>{ז}</h3>
אַל־יֵ֘בֹ֤שׁוּ בִ֨י ׀ קֹוֶיךָ֮ אֲדֹנָ֥י יְהוִ֗ה צְבָ֫א֥וֹת אַל־יִכָּ֣לְמוּ בִ֣י מְבַקְשֶׁ֑יךָ אֱ֝לֹהֵ֗י יִשְׂרָאֵֽל׃
<b style="color: gray;">רש"י</b> אל יבשו בי קויך . אל תניחני בידם פן יבושו קויך במה שמאורע בי ויאמרו הלא כך אירע למי שהיה מקוה להקב''ה :
<b style="color: gray;">מצודת דוד</b> אל יבושו . כי אם לא תענה לי יבושו א''כ כל המקוים לך בראותם שלא הועיל לי תוחלתי : אל יכלמו . כפל הדבר במ''ש :
<b style="color: gray;">מצודת ציון</b> בי . ר''ל על ידי :
<b style="color: gray;">מלבי"ם פירוש המילות</b> אל יבושו ר''ל הגם שאתה ידעת לאולתי, בכ''ז עליך להושיעני כדי שלא יבושו על ידי קויך ה' צבאות, ויש הבדל בין בושה וכלימה, שהבושה היא בעצמו והכלימה היא מאחרים, והתקוה היא בלב, ואם לא תבא התקוה יבושו בפני עצמם שקוו בחנם, ואל יכלמו בי מבקשיך אותם המבקשים אותך בפועל, שזה נראה לכל ואם לא תבא בקשתם יכלמו גם מאחרים שראו שבקשו בחנם :
<b style="color: gray;">מלבי"ם ביאור המילות</b> (ז-ח) יבשו, יכלמו. התבאר בכ''מ בושה מעצמו וכלימה מאחרים, וחרפה גדולה מכלימה, רק שהכלימה הוא דוקא בפניו, וכן החרפה הוא על דבר והכלימה הוא גם בלא דבר, ובזה כלימה מוסיף על חרפה, וכ''ה בירמיה (כ''ג מ') :
<h3>{ח}</h3>
כִּֽי־עָ֭לֶיךָ נָשָׂ֣אתִי חֶרְפָּ֑ה כִּסְּתָ֖ה כְלִמָּ֣ה פָנָֽי׃
<b style="color: gray;">מצודת דוד</b> כי עליך . החרפה שאני נושא היא בעבורך כ''א התחברתי עמהם למעול בך הייתי אהוב להם : כסתה . כפל הדבר במ''ש :
<b style="color: gray;">מלבי"ם פירוש המילות</b> כי, באר הטעם שיבושו קווי ה' אם לא יושיעהו, כי החרפה שנשאתי הי' עליך ובעבורך כמו שיבאר, וא''כ ראוי שיושיעהו ה' ואם לא יושיעהו יבושו קווי ה', כשיראו שאינו מושיע קוויו ומיחליו :
<h3>{ט}</h3>
מ֭וּזָר הָיִ֣יתִי לְאֶחָ֑י וְ֝נָכְרִ֗י לִבְנֵ֥י אִמִּֽי׃
<b style="color: gray;">רש"י</b> לאחי . לעשו :
<b style="color: gray;">מצודת דוד</b> מוזר . בעבורך אני נחשב לזר לאחי והם בני ישמעאל :
<b style="color: gray;">מצודת ציון</b> מוזר . מלשון זר :
<b style="color: gray;">מלבי"ם פירוש המילות</b> (ט-י) כי, מה שהייתי מוזר לאחי היה מצד שקנאת ביתך אכלתני, ר''ל שהיה לי קנאה על בני ביתך שאינם שומעים לקולך, (מציין את ה' עם ישראל כאב עם בני ביתו) ובזה היה לי ריב עם אחי, וגם חרפת חורפיך נפלו עלי, שהזדים המחרפים אותך הם מחרפים אותי על אמונתי :
<b style="color: gray;">מלבי"ם ביאור המילות</b> מוזר לאחי, ונכרי לבני אמי. בארתי (ישעיה כ''ח), שהנכרי גרוע מן הזר, שהזר הוא לאותו דבר כמו ישראל אצל תרומה וכדומה, והנכרי הוא מארץ רחוקה, לאחי מן האב אני מוזר מן הירושה ולא נכרי לגמרי, ולבני אמי שאיני יורש עמהם אני נכרי לגמרי :
<h3>{י}</h3>
כִּֽי־קִנְאַ֣ת בֵּיתְךָ֣ אֲכָלָ֑תְנִי וְחֶרְפּ֥וֹת ח֝וֹרְפֶ֗יךָ נָפְל֥וּ עָלָֽי׃
<b style="color: gray;">רש"י</b> קנאת ביתך . ראו החבה שנהגת בנו בעוד ביתך קיים ונתקנאו בי :
<b style="color: gray;">מצודת דוד</b> קנאת ביתך . על כי המה מתקנאים בתפארת בהמ''ק לזה אוכלים אותי ועוד יוסיפו לחרפני בדברים :
<b style="color: gray;">מצודת ציון</b> נפלו . חנו ושכנו כמו על פני כל אחיו נפל ( בראשית כ''ה ) :
<h3>{יא}</h3>
וָאֶבְכֶּ֣ה בַצּ֣וֹם נַפְשִׁ֑י וַתְּהִ֖י לַחֲרָפ֣וֹת לִֽי׃
<b style="color: gray;">רש"י</b> ואבכה בצום נפשי . בתעניתי : ותהי לחרפות לי . מה שאני בוכה ומתענה לפניך הם מתלוצצים עלי :
<b style="color: gray;">מצודת דוד</b> ואבכה . וכאשר אבכה בעת תהיה נפשי בצום : ותהי . הבכיה תהיה לי לחרפה באמרם אם לא מאס בכם מדוע לא ישמע קול בכיות :
<b style="color: gray;">מלבי"ם פירוש המילות</b> (יא-יב) ואבכה, כשאבכה להתפלל על זאת היא לי לחרפה, וכשאתנה לבושי שק להתאבל ע''ז אהי להם למשל :
<h3>{יב}</h3>
וָאֶתְּנָ֣ה לְבוּשִׁ֣י שָׂ֑ק וָאֱהִ֖י לָהֶ֣ם לְמָשָֽׁל׃
<b style="color: gray;">מצודת דוד</b> ואתנה . וכאשר אתן לבושי שק בעבור התשובה המה מביאים ממני משל בדרך לעג :
<h3>{יג}</h3>
יָשִׂ֣יחוּ בִ֭י יֹ֣שְׁבֵי שָׁ֑עַר וּ֝נְגִינ֗וֹת שׁוֹתֵ֥י שֵׁכָֽר׃
<b style="color: gray;">רש"י</b> ונגינות . בי לשותי שכר ( סא''א ) :
<b style="color: gray;">מצודת דוד</b> יושבי שער . השופטים היושבים בשערי העיר אף המה ישיחו בי עם שאין מדרך החשובים לדבר דברים של מה בכך : ונגינות . שותי השכר ינגנו בדברי הקורות אותי בדרך לעג ובזיון :
<b style="color: gray;">מצודת ציון</b> ישיחו . ענין ספור דברים :
<b style="color: gray;">מלבי"ם פירוש המילות</b> (יג-יד) ישיחו בי יושבי שער ואני תפלתי, אומר אולם בעת שישיחו בי יושבי שער, ושותי שכר עושים ממני נגינות להתלוצץ, בעת ההיא אני תפלתי לך, כי העת הזאת שהם מתלוצצים עלי היא עת רצון, ובעת ההיא תפלתי אלהים ברב חסדך ענני, {{{א}}} שתענני מצד החסד, {{{ב}}} שתענני באמת ישעך, מצד האמת על ישעך, היינו מצד ההבטחה שהבטחת להושיע לי :
<h3>{יד}</h3>
וַאֲנִ֤י תְפִלָּתִֽי־לְךָ֨ ׀ יְהוָ֡ה עֵ֤ת רָצ֗וֹן אֱלֹהִ֥ים בְּרָב־חַסְדֶּ֑ךָ עֲ֝נֵ֗נִי בֶּאֱמֶ֥ת יִשְׁעֶֽךָ׃
<b style="color: gray;">רש"י</b> ואני תפלתי לך ה' . יהי עת תפלתי עת רצון :
<b style="color: gray;">מצודת דוד</b> ואני תפלתי . אבל אני אתפלל לפניך ואינני פונה ללעגם : עת רצון וגו' . ר''ל ברב חסדך יהיה עת רצון וענני בישע אמת ומתקיים :
<b style="color: gray;">מצודת ציון</b> באמת . ענינו דבר מקויים :
<b style="color: gray;">תורה תמימה</b> א"ל רבי יצחק לרב נחמן מ"ט לא אתי מר לבי כנישתא לצלויי אמר ליה לא יכילנא א"ל לכנפי למר עשרה וליצלי אמר ליה טריחא לי מלתא ולימא ליה מר לשלוחא דצבורא בעידנא דמצלי צבורא ליתי ולודעיה למר א"ל מאי כולי האי א"ל דאמר ר' יוחנן משום ר"ש בן יוחי מאי דכתיב ואני תפלתי לך ה' עת רצון אימתי עת רצון בשעה שהצבור מתפללין.<small><span style="color: gray;">ברכות ז ע"ב</span></small>
<b style="color: gray;">מלבי"ם ביאור המילות</b> חסדך, באמת. מבואר בכ''מ שהחסד הוא בדבר שאינו מחויב, והאמת הוא לקיים דבר המובטח :
<h3>{טו}</h3>
הַצִּילֵ֣נִי מִ֭טִּיט וְאַל־אֶטְבָּ֑עָה אִנָּצְלָ֥ה מִ֝שֹּֽׂנְאַ֗י וּמִמַּֽעֲמַקֵּי־מָֽיִם׃
<b style="color: gray;">מצודת דוד</b> מטיט . הוא משל על הצרות : ואל אטבעה . להיות נשקע ונאבד : וממעמקי מים . ר''ל והרי הוא כאלו אנצל ממעמקי מים :
<b style="color: gray;">מלבי"ם פירוש המילות</b> הצילני, נגד מ''ש טבעתי ביון מצולה בקש הצילני מטיט ואל אטבעה, ונגד מ''ש באתי במעמקי מים, רבו שונאי חנם, בקש אנצלה משונאי וממעמקי מים, ור''ל כי כשינצל מן המים הוא ירא משונאיו העומדים על שפת המים להרגו, וכשישאר במקומו מתירא מן המים, מבקש שיצילהו ה' משניהם :
<h3>{טז}</h3>
אַל־תִּשְׁטְפֵ֤נִי ׀ שִׁבֹּ֣לֶת מַ֭יִם וְאַל־תִּבְלָעֵ֣נִי מְצוּלָ֑ה וְאַל־תֶּאְטַר־עָלַ֖י בְּאֵ֣ר פִּֽיהָ׃
<b style="color: gray;">רש"י</b> ואל תאטר . ואל תסגור עלי : באר . צרה נכריה זו את פיה לבלעני . תאטר . כמו אטר יד ימינו ( שופטים ג' ) סגור יד ימינו שאינו משתמש בה :
<b style="color: gray;">מצודת דוד</b> ואל תאטר . עם שכבר נפלתי לבאר המים אל תסגר עלי פיה לבל אוכל לעלות ר''ל לא אשתקע בה :
<b style="color: gray;">מצודת ציון</b> תאטר . ענין סתימה וסגירה ודוגמתו אטר יד ימינו ( שופטים ג ) :
<b style="color: gray;">מלבי"ם פירוש המילות</b> אל תשטפני, ר''ל שאין לי עצה להנצל משונאי רק או אם השבולת תשטפני מפה, או שתבלעני מצולה לבל יראני, או שהבאר תאטר עלי פיה בל אתגלה לפניהם, ע''ז מבקש שלא בדרכים אלה ינצל משונאיו, רק.
<h3>{יז}</h3>
עֲנֵ֣נִי יְ֭הוָה כִּי־ט֣וֹב חַסְדֶּ֑ךָ כְּרֹ֥ב רַ֝חֲמֶ֗יךָ פְּנֵ֣ה אֵלָֽי׃
<b style="color: gray;">מלבי"ם פירוש המילות</b> ענני ה' כי טוב חסדך, ותוכל להצילני בדרך טוב כפי חסדך, (ר''ל שיוכל להנצל ע''י שיברח מירושלים כמשל שתשטפהו השבולת, או ע''י שיסתר במערות כמשל בליעת המצולה, או שישגב בעיר מבצר כמשל שתאטר עליו באר פיה), כי טוב, {{{א}}} מצד החסד, {{{ב}}} מצד הרחמים שיראה בעניו, עז''א כרוב רחמיך פנה עלי :
<h3>{יח}</h3>
וְאַל־תַּסְתֵּ֣ר פָּ֭נֶיךָ מֵֽעַבְדֶּ֑ךָ כִּֽי־צַר־לִ֝֗י מַהֵ֥ר עֲנֵֽנִי׃
<b style="color: gray;">מצודת דוד</b> מהר ענני . על כי הצרה כבר הוגשה :
<b style="color: gray;">מלבי"ם פירוש המילות</b> ואל ולא לבד שתענה אותי ותפנה אלי, כי גם אל תסתר פניך מעבדך, בענין שאראה אותך שאתה עומד להושיעני, ואחר שצר לי מהר ענני מבלי עיכוב :
<h3>{יט}</h3>
קָרְבָ֣ה אֶל־נַפְשִׁ֣י גְאָלָ֑הּ לְמַ֖עַן אֹיְבַ֣י פְּדֵֽנִי׃
<b style="color: gray;">רש"י</b> קרבה אל נפשי . ( קרב אלי ) : גאלה . גאול אותה :
<b style="color: gray;">מצודת דוד</b> למען אויבי . לבל יאמרו ידם רמה :
<b style="color: gray;">מלבי"ם פירוש המילות</b> קרבה, הגאולה היא מצד הקורבה, כמו גאולת קרובים, והפדות הוא מצד הדבר עצמו, וז''ש קרבה אל נפשי מצד הקורבה שיש לך עם נפשי מצד שהיא חלק אלוה ממעל, ומצד זה גאלה כקרוב הגואל את קרובו כי אין גואל קרוב ממך, ומצד גופי שאינו קרוב שלך למען אויבי פדני, תפדהו מצד עצמו אחר שנפל ביד אויביו לבל ישחיתהו :
<b style="color: gray;">מלבי"ם ביאור המילות</b> גאלה, פדנו. התבאר (ישעיה ל''ה) ובכ''מ, שהגאולה הוא מצד הקורבה, והפדיה הוא מצד הדבר עצמו והול''ל קרבה כי הוא מגזרת פעל, ואמר קרבה שר''ל מצד הקורבה גאל אותה :
<h3>{כ}</h3>
אַתָּ֤ה יָדַ֗עְתָּ חֶרְפָּתִ֣י וּ֭בָשְׁתִּי וּכְלִמָּתִ֑י נֶ֝גְדְּךָ֗ כָּל־צוֹרְרָֽי׃
<b style="color: gray;">מצודת דוד</b> נגדך . ר''ל רואה אתה כל המצירים לי :
<b style="color: gray;">מלבי"ם פירוש המילות</b> אתה, נגד הגאולה הנפשיית אמר אתה ידעת חרפתי ובשתי שהיא בעבורך, כמ''ש כי עליך נשאתי חרפה, ונגד הפדות למען אויביו, אמר הלא נגדך כל צוררי, וראית איך צוררים המה לי בנכליהם :
<b style="color: gray;">מלבי"ם ביאור המילות</b> חרפתי, ובשתי, וכלמתי. עיין פסוק ז' ח' :
<h3>{כא}</h3>
חֶרְפָּ֤ה ׀ שָֽׁבְרָ֥ה לִבִּ֗י וָֽאָ֫נ֥וּשָׁה וָאֲקַוֶּ֣ה לָנ֣וּד וָאַ֑יִן וְ֝לַמְנַחֲמִ֗ים וְלֹ֣א מָצָֽאתִי׃
<b style="color: gray;">רש"י</b> ואנושה . ואאנש ואחלה כמו ( מיכה א' ) כי אנושה מכותיה וכמו ( ש''ב י''ב ) ויאנש הילד דבת שבע , וא''ת היאך האל''ף זו משמשת שורש ומשמשת שימוש המיסב הדיבור אל המדבר כן דרך תיבה שתחלתה אל''ף כגון ( מלאכי א' ) ואהב את יעקב אני אהבי אהב ( משלי ח' ) הרי הוא כמו ואאהב , וכן ( צפניה א' ) אסף אסף כמו אאסף . לנוד . שיבואו לי אוהבים לנוד לי ולנחמני :
<b style="color: gray;">מצודת דוד</b> ואנושה . בעבור שברון לב נחליתי : לנוד . לבא מי לנחם אותי ולנודד בראש כדרך המנחמים : ולמנחמים . כפל הדבר במ''ש :
<b style="color: gray;">מצודת ציון</b> ואנושה . ענין חולי כאוב כמו ויאנש הילד ( ש''ב יב ) :
<b style="color: gray;">מלבי"ם פירוש המילות</b> חרפה, החרפה כבר שברה את לבי, שהלב הוא מקור החיים והוא נשבר, עד כי אנושה שהיא מכת מות אחר שנגע עד לבי, ואקוה לנוד מצייר א''ע כמת ורוצה שינחמו וינודו עליו כמו שעושים על מת ואין מגיד לו ומנחם אותו :
<b style="color: gray;">מלבי"ם ביאור המילות</b> ואנושה. כאב אנוש והא' היא א' איתן ונפלה א' השורש. לנוד, ולמנחמים. בארתי (ישעיה מ''ט) כי הנידה הוא מן הקרובים ואין, כי אין קרובים, ומנחמים יהיו גם אחרים, רק הוא לא מצא מנחם :
<h3>{כב}</h3>
וַיִּתְּנ֣וּ בְּבָרוּתִ֣י רֹ֑אשׁ וְ֝לִצְמָאִ֗י יַשְׁק֥וּנִי חֹֽמֶץ׃
<b style="color: gray;">רש"י</b> בברותי . בסעודתי כמו תבא נא תמר אחותי ואברה מידה ( שמואל ב י''ג ) : ראש . מרה :
<b style="color: gray;">מצודת דוד</b> ויתנו וגו' . המשיל עצמו למי שהוא רעב ללחם וצמא למים ומאכילין אותו עשב מר ומשקין אותו חומץ שנתוסף מכאוב על מכאובו כי כן ישיב האויב שנית ידו להכות ולייסר :
<b style="color: gray;">מצודת ציון</b> בברותי . עניינו אכילה מועטת כמו הביאי הבריה ( שם יג ) : ראש . שם עשב מר כמו ראש ולענה ( דברים כט ) :
<b style="color: gray;">תורה תמימה</b> תא שמע דא"ל ההוא צדוקי לרבי מי שיצר הרים לא ברא רוח ומי שברא רוח לא יצר הרים דכתיב כי הנה יוצר הרים ובורא רוח אמר ליה שוטה שפיל לסיפיה דקרא ה' צבאות שמו אמר ליה נקוט לי זימנא תלתא יומי ומהדרנא לך תיובתא יתיב רבי תלת תעניתא כי הוה קא בעי מיברך אמרו ליה צדוקי קאי אבבא אמר ויתנו בברותי רוש וגו' א"ל רבי מבשר טובות אני לך לא מצא תשובה אויבך ונפל מן הגג ומת אמר לו רצונך שתסעוד אצלי אמר לו הן לאחר שאכלו ושתו א"ל כוס של ברכה אתה שותה או ארבעים זהובים אתה נוטל אמר לו כוס של ברכה אני שותה יצתה בת קול ואמרה כוס של ברכה ישוה ארבעים זהובים וכו'.<small><span style="color: gray;">חולין פז ע"א</span></small>
<b style="color: gray;">מלבי"ם פירוש המילות</b> ויתנו בברותי ראש בסעודת הבראה שעושים לו (כמו שעושים להאונן שסעודה זו באה משל אחרים) יתנו בה ראש ולענה, ותחת שהיו נותנים להאבל בסעודה זו יין לשתות, כמ''ש תנו שכר לאובד, ישקוני חומץ :
<b style="color: gray;">מלבי"ם ביאור המילות</b> בברותי. פעל ברה על האכילה בא על שמאכילים החולה להברותו (ש''ב י''ג), או על סעודת הבראה של האבל, להברות את דוד לחם (שם ג' ל''ה), ולא ברה אתם לחם (שם י''ב י''ז), היו לברות למו (איכה ד') :
<h3>{כג}</h3>
יְהִֽי־שֻׁלְחָנָ֣ם לִפְנֵיהֶ֣ם לְפָ֑ח וְלִשְׁלוֹמִ֥ים לְמוֹקֵֽשׁ׃
<b style="color: gray;">רש"י</b> ולשלומים . כשיקוו לשלום יהפך שלומם למוקש :
<b style="color: gray;">מצודת דוד</b> יהי שלחנם . לזה יענשו אשר שולחנם שהוא לפניהם יהיה למוקש ופח ר''ל מה שיחשבו לטובה יהפך לרעה : ולשלומים . מה שיקוו לשלום יהפך עוד למוקש וכפל הדבר במ''ש :
<b style="color: gray;">מצודת ציון</b> לפח . לרשת :
<b style="color: gray;">תורה תמימה</b> ת"ר מה ראתה אסתר שזימנה את המן ר"א אומר פחים טמנה לו שנאמר יהי שלחנם לפניהם לפח ר' יהושע אומר מבית אביה למדה שנאמר אם רעב שונאך האכילהו לחם וגו' ר"מ אומר כדי שלא יטול עצה וימרוד ר' יהודה אומר כדי שלא יכירו בה שהיא יהודית ר' נחמיה אומר כדי שלא יאמרו ישראל אחות יש לנו בבית המלך ויסיחו דעתן מן הרחמים ר' יוסי אומר כדי שיהא מצוי לה בכל עת ר"ש בן מנסיא אומר אולי ירגיש המקום ויעשה לנו נס רבי יהושע בן קרחה אומר אסביר לו פנים כדי שיהרג הוא והיא רבן גמליאל אומר מלך הפכפכן היה וכו'.<small><span style="color: gray;">מגילה טו ע"ב</span></small>
<b style="color: gray;">מלבי"ם פירוש המילות</b> יהי, העוף נצוד בפח ע''י שנותנים אוכל בהפח והוא בא לשם ונצוד, עפ''ז יאמר ששולחנם שיבואו לאכול עליו יהיה לפניהם לפח, והפח צד את הבעל חי ואינו מזיקו, והמוקש הוא המזיק אותו, ועז''א ולשלומים דבר שיחשבו שהוא לשלום, יהיה לפניהם למוקש :
<b style="color: gray;">מלבי"ם ביאור המילות</b> ולשלומים. משם שלום, ויל''פ יהיו לפניהם לפח ולאנשי שלומים למוקש :
<h3>{כד}</h3>
תֶּחְשַׁ֣כְנָה עֵ֭ינֵיהֶם מֵרְא֑וֹת וּ֝מָתְנֵ֗יהֶם תָּמִ֥יד הַמְעַֽד׃
<b style="color: gray;">מצודת דוד</b> ומתניהם . בעבור כי יחשך מאור עיניהם יעמדו בהליכתם ( ואמר ומתניהם לפי כשרגלי האדם נחלקים ונשמטים מרגיש כאב במתנים ) :
<b style="color: gray;">מצודת ציון</b> המעד . ענין השמטה והחלקה :
<b style="color: gray;">מלבי"ם פירוש המילות</b> תחשכנה עיניהם מראות שלא יראו את המוקש ויוקשו בו, ומתניהם תמיד המעד כדי שימעדו ויפלו בהפח :
<h3>{כה}</h3>
שְׁפָךְ־עֲלֵיהֶ֥ם זַעְמֶ֑ךָ וַחֲר֥וֹן אַ֝פְּךָ֗ יַשִּׂיגֵֽם׃
<b style="color: gray;">מצודת ציון</b> זעמך . כעסך :
<b style="color: gray;">מלבי"ם פירוש המילות</b> שפך עליהם, הזעם הוא הקללה, וחרון אף הוא הקצף, והמליצה תצייר כי המוכן ליסר את החוטא הוא שבט אפו של ה', והיסורים עצמם שבם ייסר הוא הזעם, כמ''ש הוי אשור שבט אפי ומטה הוא בידם זעמי, ועז''א שישפוך עליהם זעמו וקללתו, וחרון אפו שהוא ההולך בשליחותו להריק עליהם זעמו, הוא ישיגם :
<b style="color: gray;">מלבי"ם ביאור המילות</b> זעמך וחרון אפך. עי' הבדלם ישעיה (י' ה') :
<h3>{כו}</h3>
תְּהִי־טִֽירָתָ֥ם נְשַׁמָּ֑ה בְּ֝אָהֳלֵיהֶ֗ם אַל־יְהִ֥י יֹשֵֽׁב׃
<b style="color: gray;">מצודת ציון</b> טירתם . ארמונם כמו טירת כסף ( ש''ה ח ) : נשמה . שוממה :
<b style="color: gray;">מלבי"ם פירוש המילות</b> תהי טירתם שהיא קבועה תהיה נשמה, וגם באהליהם שהם מטולטלים ממקום למקום אל יהיה יושב, כי לא יהיה להם אף אהל עראי :
<b style="color: gray;">מלבי"ם ביאור המילות</b> טירתם. בא על הארמנות ובנינים הגדולים שבו יתקבצו העדה כמו בתי העצה, או בתי עבודת אליליהם :
<h3>{כז}</h3>
כִּֽי־אַתָּ֣ה אֲשֶׁר־הִכִּ֣יתָ רָדָ֑פוּ וְאֶל־מַכְא֖וֹב חֲלָלֶ֣יךָ יְסַפֵּֽרוּ׃
<b style="color: gray;">רש"י</b> כי . את העם הזה אשר אתה הכית : רדפו אתה קצפת מעט והם עזרו לרעה : ואל מכאוב חלליך יספרו . דבריהם לבוא בעצה נשחיתם בהיותם כאבים :
<b style="color: gray;">מצודת דוד</b> כי אתה וגו' . הוא הפוך כאלו אמר כי מי אשר אתה הכית רדפו אותו גם המה להוסיף מכאוביו : ואל מכאוב וגו' . יספרו זה לזה בעבור להביא מכאוב על חללי ה' ר''ל הקרובים להיות חללים כי החלל לא ירגיש ואין לו מכאוב :
<b style="color: gray;">מלבי"ם פירוש המילות</b> כי, שיעור הכתוב כי יספרו, אתה אשר הכית רדפו, שיאמרו שהנרדף מאתם הוא מוכה אלהים, שאלהים הכהו, והמוכה מאתם יאמרו שאתה כבר עשיתו חלל, בענין שיאמרו שרודפים את המוכה מאלהים ומכאיבים את החלל של ה', שכבר קדם להיות חלל קודם שיכאיבוהו, וקדם להיות מוכה קודם שירדפוהו להכותו :
<h3>{כח}</h3>
תְּֽנָה־עָ֭וֹן עַל־עֲוֹנָ֑ם וְאַל־יָ֝בֹ֗אוּ בְּצִדְקָתֶֽךָ׃
<b style="color: gray;">מצודת דוד</b> תנה עון . חשוב העון הזה להצטרף על העונות שכבר עשו : ואל וגו' . ר''ל אל תעשה עמהם צדקה :
<b style="color: gray;">מלבי"ם פירוש המילות</b> תנה עון זה שאומרים שאתה עשית זאת, על עונם, שיהיה עון זה צף למעלה על עונותיהם, ואל יבואו בצדקתך, כמו שהם רוצים להצדיק מעשיהם על ידי שמיחסים לך עולה, כן לא יבואו בצדקתך, רק.
<h3>{כט}</h3>
יִ֭מָּחֽוּ מִסֵּ֣פֶר חַיִּ֑ים וְעִ֥ם צַ֝דִּיקִ֗ים אַל־יִכָּתֵֽבוּ׃
<b style="color: gray;">מצודת דוד</b> ימחו . אם כבר כתובים המה בספר חיים בעבור זכות מה אזי ימחו ממנה ואם עדיין אינם כתובים לא יהיו נכתבין עם הצדיקים לחיים :
<b style="color: gray;">תורה תמימה</b> א"ר כרוספדאי א"ר יוחנן שלשה ספרים נפתחין בר"ה אחד של רשעים גמורין ואחד של צדיקים גמורין ואחד של בינוניים צדיקים גמורין נכתבין ונחתמין לאלתר לחיים רשעים גמורין נכתבין ונחתמין לאלתר למיתה בינוניים תלויין ועומדין מר"ה ועד יוה"כ זכו נכתבין לחיים לא זכו נכתבין למיתה א"ר אבין מאי קרא ימחו מספר חיים ועם צדיקים אל יכתבו ימחו מספר זה ספרן של רשעים גמורין חיים זה ספרן של צדיקים ועם צדיקים אל יכתבו זה ספרן של בינוניים וכו'.<small><span style="color: gray;">ראש השנה טז ע"ב</span></small>
<b style="color: gray;">מלבי"ם פירוש המילות</b> ימחו מספר חיים ואל יכתבו עם צדיקים, כדי שהם רוצים להצדיק מעשיהם שהם צדיקים בזה והם שלוחי ה', וע''י שיענשו יתראה שלא היו צדיקים בדבר זה :
<h3>{ל}</h3>
וַ֭אֲנִי עָנִ֣י וְכוֹאֵ֑ב יְשׁוּעָתְךָ֖ אֱלֹהִ֣ים תְּשַׂגְּבֵֽנִי׃
<b style="color: gray;">מצודת דוד</b> ואני עני . עם שאני עני ובעל מכאוב ואין לאל ידי להתחזק מעצמי מ''מ תשועתך תשגבני :
<b style="color: gray;">מלבי"ם פירוש המילות</b> ואני, לא כדבריהם שאתה הכית אותי, כי בהפך אני עני וכואב על ידם, וישועתך אלהים תשגבני :
<h3>{לא}</h3>
אֲהַֽלְלָ֣ה שֵׁם־אֱלֹהִ֣ים בְּשִׁ֑יר וַאֲגַדְּלֶ֥נּוּ בְתוֹדָֽה׃
<b style="color: gray;">מלבי"ם פירוש המילות</b> אהללה שם אלהים לספר תהלותיו הכוללים, ואגדלנו יותר בתודה שאביא להודות על טובותיו המיוחדים אלי :
<h3>{לב}</h3>
וְתִיטַ֣ב לַֽ֭יהוָה מִשּׁ֥וֹר פָּ֗ר מַקְרִ֥ן מַפְרִֽיס׃
<b style="color: gray;">רש"י</b> ותיטב . הלולי לה' : משור פר . הוא שור שהקריב אדם הראשון שנברא בקומתו וביום שנקרא שור בו ביום הביאו שהשור בן יומו קרוי שור שנאמר ( ויקרא כ''ב ) שור או כשב או עז כי יולד , בו ביום נדמה לפר שהוא בן שלש : מקרן מפריס . קרנותיו קדמו לפרסותיו שהרי בקומתו ובקרניו נברא וראשו יצא מן הארץ תחלה כדרך כל הנולדים הוציאתן הארץ נמצאו קרניו קדמו לרגליו :
<b style="color: gray;">מצודת דוד</b> ותיטב . תהלתי יוטב לה' יותר מקרבן שור פר : מקרין מפריס . ר''ל בעל קרנים גדולים ופרסות רחבות שהוא יפה למראה ובעל בשר :
<b style="color: gray;">מצודת ציון</b> משור פר . כפל המלה בשמות נרדפים לתוספות ביאור וכן אדמת עפר ( דניאל יב ) . מפריס . פרסות הרגל :
<b style="color: gray;">תורה תמימה</b> ואמר רב יהודה שור שהקריב אדם הראשון קרן אחת היתה לו במצחו שנאמר ותיטב לה' משור פר מקרין מפריס מקרין תרתי משמע אמר רב נחמן מקרן כתיב וכו'.<small><span style="color: gray;">חולין ס ע"א</span></small>
שפיר קאמר רבי יוסי ורבנן כל השופרות אקרו שופר ואקרו קרן דפרה קרן אקרי שופר לא אקרי דכתיב בכור שורו הדר לו וקרני ראם קרניו ור' יוסי אמר לך דפרה נמי אקרי שופר דכתיב ותיטב לה' משור פר אם שור למה פר ואם פר למה שור אלא מאי שור פר משופר וכו'.<small><span style="color: gray;">ראש השנה כו ע"א</span></small>
ת"ר יום שנברא בו אדם הראשון כיון ששקעה עליו חמה אמר אוי לי שבשביל שסרחתי עולם חשוך בעדי ויחזור עולם לתוהו ובוהו וזו היא מיתה שנקנסה עלי מן השמים היה יושב [בתענית] ובוכה כל הלילה וחוה בוכה כנגדו כיון שעלה עמוד השחר אמר מנהגו של עולם הוא עמד והקריב שור שקרניו קודמין לפרסותיו שנאמר ותיטב לה' משור פר מקרין מפריס וכו'.<small><span style="color: gray;">עבודה זרה ח ע"א</span></small>
דא"ר יהודה שור שהקריב אדם הראשון קרן אחת היתה לו במצחו שנאמר ותיטב לה' משור פר מקרין מפריס מקרין תרתי משמע אמר ר"נ בר יצחק מקרן כתיב וכו'.<small><span style="color: gray;">שבת כח ע"ב</span></small>
<b style="color: gray;">מלבי"ם פירוש המילות</b> ותטב, הגם שיביא פר לתודה, מה שיגדל את ה' לשבחו, זה תיטב בעיניו יותר מן השור פר שי''ל קרנים ופרסה :
<h3>{לג}</h3>
רָא֣וּ עֲנָוִ֣ים יִשְׂמָ֑חוּ דֹּרְשֵׁ֥י אֱ֝לֹהִ֗ים וִיחִ֥י לְבַבְכֶֽם׃
<b style="color: gray;">מצודת דוד</b> ראו . כאשר יראו הענוים אשר הוטב תפלתי : דורשי . וכאשר יראו דורשי אלהים . ויחי . אז יחיה לבבכם והוא ענין שמחה כי הדואג לבו מת :
<b style="color: gray;">מלבי"ם פירוש המילות</b> ראו ענוים שמקבלים באהבה כל העובר עליהם מהצרות ישמחו כי ידעו שיש תקוה, דורשי אלהים החוקרים באלהות שעד עתה היה לבם עצב על שראו שלות הרשעים ויסורי הצדיקים עתה יחי לבבכם :
<h3>{לד}</h3>
כִּֽי־שֹׁמֵ֣עַ אֶל־אֶבְיוֹנִ֣ים יְהוָ֑ה וְאֶת־אֲ֝סִירָ֗יו לֹ֣א בָזָֽה׃
<b style="color: gray;">מצודת דוד</b> כי שומע . השמחה תהיה על כי ראו כי שומע ה' אל אביונים : ואת אסיריו . ר''ל עם כי נאסרו בדבר ה' על כי מרו בו מ''מ לא בזה את תפלתם :
<b style="color: gray;">מלבי"ם פירוש המילות</b> כי, עתה יראו שלא היו יסורי הצדיקים מפני חסרון ידיעה והשגחה, כי שומע אל אביונים ה', ולא מפני המאוס והבזיון שאין נחשבים בעיניו להושיעם, כי את אסיריו לא בזה :
<h3>{לה}</h3>
יְֽ֭הַלְלוּהוּ שָׁמַ֣יִם וָאָ֑רֶץ יַ֝מִּ֗ים וְֽכָל־רֹמֵ֥שׂ בָּֽם׃
<b style="color: gray;">מצודת דוד</b> יהללוהו . בעבור זה יהללוהו צבא השמים ויושבי הארץ : ימים . שוכני ימים :
<b style="color: gray;">מצודת ציון</b> רומש . הלוך הבריות קצרי הרגל קרוי רמיסה בלשון המקרא :
<b style="color: gray;">מלבי"ם פירוש המילות</b> יהללוהו, מלבד זה יהללו שמים וארץ וכל המציאות על תשועת ציון בשוב דוד למלכותו :
<h3>{לו}</h3>
כִּ֤י אֱלֹהִ֨ים ׀ י֘וֹשִׁ֤יעַ צִיּ֗וֹן וְ֭יִבְנֶה עָרֵ֣י יְהוּדָ֑ה וְיָ֥שְׁבוּ שָׁ֝֗ם וִירֵשֽׁוּהָ׃
<b style="color: gray;">מצודת דוד</b> כי אלהים וגו' . כאשר אלהים יושיע את ציון וגו' : וישבו . אנשי יהודה ישבו שם :
<b style="color: gray;">מלבי"ם פירוש המילות</b> כי אלהים יושיע ציון, עיר המלוכה, ויבנה ערי יהודה יתר ערי ארץ ישראל, וישבו שם וגם יירשוה בירושה :
<b style="color: gray;">מלבי"ם ביאור המילות</b> (לו-לז) וירשוה, ינחלוה. ירושה היא הורקת הרשות מהמוריש להיורש, ונחלה הוא נחלת אבות לבנים עד עולם (ישעיה נ''ז י''ג) :
<h3>{לז}</h3>
וְזֶ֣רַע עֲ֭בָדָיו יִנְחָל֑וּהָ וְאֹהֲבֵ֥י שְׁ֝מ֗וֹ יִשְׁכְּנוּ־בָֽהּ׃
<b style="color: gray;">מצודת דוד</b> עבדיו . הם האבות כי בזכותם ינחלו זרעם את הארץ : ואוהבי שמו . של המקום ב''ה הם ישכנו בה :
<b style="color: gray;">מלבי"ם פירוש המילות</b> וזרע עבדיו ינחלוה מוסיף שינחלוה גם בנחלה לבניהם אחריהם עד שזרעם ינחלוה מאתם ולא שיגלו אח''כ ממנה כי אוהבי שמו ישכנו בה בשלוה והשקט :
<h2>תהילים פרק-ע</h2>
<h3>{א}</h3>
לַ֝מְנַצֵּ֗חַ לְדָוִ֥ד לְהַזְכִּֽיר׃
<b style="color: gray;">רש"י</b> לדוד להזכיר . ל' תפלה הוא , כמו ואנחנו בשם ה' אלהינו נזכיר ( לעיל כ' ) , וכן בדברי הימים להזכיר ולהודות לה' ובמדרש תהלים ראיתי משל למלך שכעס על צאנו וסתר את הדיר והוציא את הצאן ואת הרועה אחר זמן החזיר את הצאן ובנה את הדיר ולא הזכיר את הרועה אמר הרועה הרי הצאן מוחזר והדיר בנוי ואני איני נזכר כך למעלה מן הענין נאמר כי אלהים יושיע ציון וגו' ואוהבי שמו ישכנו בה הרי הדיר בנוי והצאן כנוס והרועה ( זה דוד ) לא נזכר לכך נאמר לדוד להזכיר אלהים להצילני :
<b style="color: gray;">מצודת דוד</b> להזכיר . יאמר בו להזכיר את המקום למהר להושיע :
<b style="color: gray;">מלבי"ם פירוש המילות</b> למנצח, קאפיטול זה הוא העתק של סופי החרוזים של סי' מ', וכן התחלת הסימן שאחר זה הוא עצמו התחלת סי' ל''א, כי מזמור זה (שכולל סי' ע' וסי' ע''א) התפלל בברחו מפני אבשלום כי מבואר מדברי המזמור שהתפלל אותו לעת זקנתו, והזכיר שה' עשה עמו נפלאות מנעוריו, ומבקש בל יעזבהו לעת זקנה, לכן צירף אל מזמור זה הסיום של סי' מ' שאמר על נס שנעשה לו בנעוריו בברחו מפני שאול, כאומר שגם עתה צריך הוא לנס כזה, וז''ש לדוד להזכיר, שמזכיר עתה ראשונות שלא ירף ידו ממנו גם עתה, ואחריו לקח שלשה חרוזים ממזמור ל''א שהתפלל ג''כ בברחו מפני שאול וישב במדבר, כי גם עתה ברח אל המדבר :
<h3>{ב}</h3>
אֱלֹהִ֥ים לְהַצִּילֵ֑נִי יְ֝הוָ֗ה לְעֶזְרָ֥תִי חֽוּשָֽׁה׃
<b style="color: gray;">מצודת דוד</b> להצילני . מלת חושה האמור בסוף המקרא מוסב גם על להצילני :
<b style="color: gray;">מצודת ציון</b> חושה . מהר :
<b style="color: gray;">מלבי"ם פירוש המילות</b> אלהים להצילני, מן הבאים להרגני, לעזרתי חושה מיתר רעות :
<b style="color: gray;">מלבי"ם ביאור המילות</b> חושה. נמשך גם על להצילני :
<h3>{ג}</h3>
יֵבֹ֣שׁוּ וְיַחְפְּרוּ֮ מְבַקְשֵׁ֪י נַ֫פְשִׁ֥י יִסֹּ֣גוּ אָ֭חוֹר וְיִכָּלְמ֑וּ חֲ֝פֵצֵ֗י רָעָתִֽי׃
<b style="color: gray;">מצודת דוד</b> יבושו . בראותם כי לא יכלו לי : יסוגו . דרך הנכלם לחזור לאחוריו לבל יראה מי בבשתו :
<b style="color: gray;">מצודת ציון</b> ויחפרו . מלשון חרפה בהפוך : יסוגו אחור . יחזרו אחור כמו ולא נסוג ממך ( לקמן פ ) :
<b style="color: gray;">מלבי"ם פירוש המילות</b> יבושו מבקשי נפשי להרגני, יסוגו חפצי רעתי בלב :
<b style="color: gray;">מלבי"ם ביאור המילות</b> יבשו ויחפרו. התבאר (בסי' מ') :
<h3>{ד}</h3>
יָ֭שׁוּבוּ עַל־עֵ֣קֶב בָּשְׁתָּ֑ם הָ֝אֹמְרִ֗ים הֶ֘אָ֥ח ׀ הֶאָֽח׃
<b style="color: gray;">רש"י</b> ישובו על עקב בשתם . מדה במדה כמו שעשו לי : על עקב . באותו מעגל עצמו אנציש''טראציש בלע''ז : האומרים . עלי : האח האח . ל' חדוה בראותו באויבו כרצונו :
<b style="color: gray;">מצודת דוד</b> ישובו . בבושת פנים בעבור שכר הבושה שעשו לי אשר אמרו תמיד האח לשמוח על צרתי :
<b style="color: gray;">מצודת ציון</b> עקב . בשכר כמו והיה עקב תשמעון ( דברים ז ) : האח . הוא ענין לשון שמחה :
<b style="color: gray;">מלבי"ם פירוש המילות</b> ישובו אלה שמביישים אותי להוציא עלי דבה ואומרים האח שמעידים שהם ראו ממני דברים רעים ישובו אחור על עקב בשתם :
<h3>{ה}</h3>
יָ֘שִׂ֤ישׂוּ וְיִשְׂמְח֨וּ ׀ בְּךָ֗ כָּֽל־מְבַ֫קְשֶׁ֥יךָ וְיֹאמְר֣וּ תָ֭מִיד יִגְדַּ֣ל אֱלֹהִ֑ים אֹ֝הֲבֵ֗י יְשׁוּעָתֶֽךָ׃
<b style="color: gray;">מצודת דוד</b> בך . בישועתך : ויאמרו וגו' . האוהבים ומצפים לישועתך יהיו נושעים בכל עת ויאמרו תמיד בעת התשועה מאוד יגדל אלהים :
<b style="color: gray;">מלבי"ם פירוש המילות</b> ישישו כל מבקשיך בשיראו שאתה מושיע חוסים ואוהבי תשועתך יאמרו תמיד יגדל ה' ע''י שיוסיף לעשות נסים חדשים, ועמ''ש בזה למעלה סי' מ' שם בארתיו :
<h3>{ו}</h3>
וַאֲנִ֤י ׀ עָנִ֣י וְאֶבְיוֹן֮ אֱלֹהִ֪ים חֽוּשָׁ֫ה־לִּ֥י עֶזְרִ֣י וּמְפַלְטִ֣י אַ֑תָּה יְ֝הוָ֗ה אַל־תְּאַחַֽר׃
<b style="color: gray;">רש"י</b> חושה לי . לעזרה :
<b style="color: gray;">מצודת דוד</b> ואני עני . אני מוכנע כעני ואביון לזה אתה אלהים חושה לי למלאות שאלתי . עזרי . מעולם אתה עזרי ומפלטי לזה גם עתה אל תאחר :
<b style="color: gray;">מצודת ציון</b> ומפלטי . ענין הצלה : תאחר . מל' איחור והזמנה :
<b style="color: gray;">מלבי"ם פירוש המילות</b> ואני מצטרף תמיד לישועה, כי אני עני ואביון, לכן חושה לי ואל תאחר את הזמן הצריך לישועה :
<h2>תהילים פרק-עא</h2>
<h3>{א}</h3>
בְּךָֽ־יְהוָ֥ה חָסִ֑יתִי אַל־אֵב֥וֹשָׁה לְעוֹלָֽם׃
<b style="color: gray;">מצודת דוד</b> בך . על כי חסיתי בך מהראוי שאל אבוש לעולם :
<b style="color: gray;">מצודת ציון</b> חסיתי . בטחתי :
<b style="color: gray;">מלבי"ם פירוש המילות</b> בך, ר''ל הלא בך חסיתי, לכן אל אבושה לעולם הושיעני גם עתה כמו שהושעתני אז, כי פן יאמרו מבלי יכולת ה' להושיע, ובא בג' טענות, {{{א}}} מצד שחסה בו.
<h3>{ב}</h3>
בְּצִדְקָתְךָ֗ תַּצִּילֵ֥נִי וּֽתְפַלְּטֵ֑נִי הַטֵּֽה־אֵלַ֥י אָ֝זְנְךָ֗ וְהוֹשִׁיעֵֽנִי׃
<b style="color: gray;">מצודת דוד</b> בצדקתך . ולא לפי גמול המעשה : הטה וגו' . להאזין תפלתי :
<b style="color: gray;">מלבי"ם פירוש המילות</b> {{{ב}}} בצדקתך שיעשה למען צדקות ה', {{{ג}}} מצד התפלה הטה אלי אזנך :
<h3>{ג}</h3>
הֱיֵ֤ה לִ֨י ׀ לְצ֥וּר מָע֡וֹן לָב֗וֹא תָּמִ֗יד צִוִּ֥יתָ לְהוֹשִׁיעֵ֑נִי כִּֽי־סַלְעִ֖י וּמְצוּדָתִ֣י אָֽתָּה׃
<b style="color: gray;">רש"י</b> לבוא תמיד . באותו מעון , להנצל בתוכו מן הרודף : צוית להושיעני . פעמים רבות הושעתני על ידי שלוחיך :
<b style="color: gray;">מצודת דוד</b> לצור מעון . להיות דומה לצור העשוי בו מקום מדור המוכן לבוא בו תמיד להסתר : צוית . הלא מעולם צוית למלאכיך להושיעני כי אתה לי למעוז כסלע ומצודה מימות עולם לזה גם עתה אל תרף ידך :
<b style="color: gray;">מצודת ציון</b> מעון . מדור : ומצודתי . ענין מבצר חזק :
<b style="color: gray;">מלבי"ם פירוש המילות</b> היה לי, כי בנעוריו היה לו לצור מעון כנ''ל סי' ל''א שבקש שם היה לי לצור מעון, א''כ ראוי שאבא בצור מעון הזה תמיד וגם עתה אשגב בו, כי לבא תמיד צוית, הציווי שלך היה שאל הצור הזה אבא תמיד למען תושיעני בו, כי לא צויתני לבא רק לפי שעה רק לעולם כי סלעי ומצודתי אתה, ע''כ הקדמת המזמור שחזר הדברים שדבר בימי נעוריו כשברח מפני שאול, עתה מתחיל תפלתו ביחוד :
<h3>{ד}</h3>
אֱ‍ֽלֹהַ֗י פַּ֭לְּטֵנִי מִיַּ֣ד רָשָׁ֑ע מִכַּ֖ף מְעַוֵּ֣ל וְחוֹמֵץ׃
<b style="color: gray;">רש"י</b> וחומץ . כמו חומס וכן ( ישעיה א' ) אשרו חמוץ , נגזל :
<b style="color: gray;">מצודת ציון</b> וחומץ . חומס וגוזל כמו אשרו חמוץ ( ישעיה א' ) :
<b style="color: gray;">תורה תמימה</b> כדקתני סיפא מעשה באחד שחטף חלקו וחלק חברו והיו קוראין אותו בן חמצן עד יום מותו אמר רבה בר רב שילא מאי קראה אלהי פלטני מיד רשע מכף מעול וחומץ רבה אמר מהכא למדו היטב דרשו משפט אשרו חמוץ: מעשר שני בין בשוגג בין במזיד לא קידש דברי ר' מאיר ר' יהודה אומר שוגג לא קידש מזיד קידש וכו':<small><span style="color: gray;">קידושין נג ע"א</span></small>
הצנועין מושכין את ידיהן והגרגרנין נוטלין ואוכלין ומעשה באחד שנטל חלקו וחלק חבירו והיו קורין אותו בן חמצן עד יום מותו אמר רבה בר (בר) שילא מאי קרא אלהי פלטני מיד רשע מכף מעול וחומץ וכו'.<small><span style="color: gray;">יומא לט ע"א</span></small>
<b style="color: gray;">מלבי"ם פירוש המילות</b> אלהי פלטני מיד רשע, אבשלום וסייעתו, ומוסיף מכף מעול שכף הוא יותר מן היד, הגם שכבר תפסני בכפו, וכן הוסיף מעול וחומץ :
<b style="color: gray;">מלבי"ם ביאור המילות</b> מיד, מכף. התבאר (שיעיה ס''ב ג', ירמיה ט''ו כ''א, משלי י' ד', ל''א כ'). וחומץ. כמו וחומס, ועמ''ש ישעיה (ס''ג א) :
<h3>{ה}</h3>
כִּֽי־אַתָּ֥ה תִקְוָתִ֑י אֲדֹנָ֥י יְ֝הוִ֗ה מִבְטַחִ֥י מִנְּעוּרָֽי׃
<b style="color: gray;">מצודת דוד</b> אתה תקותי . אליך אקוה ואתה לי למבטח מנעורי :
<b style="color: gray;">מלבי"ם פירוש המילות</b> כי אתה תקותי ה' על העתיד, וגם מבטחי מנעורי בעבר :
<h3>{ו}</h3>
עָלֶ֤יךָ ׀ נִסְמַ֬כְתִּי מִבֶּ֗טֶן מִמְּעֵ֣י אִ֭מִּי אַתָּ֣ה גוֹזִ֑י בְּךָ֖ תְהִלָּתִ֣י תָמִֽיד׃
<b style="color: gray;">רש"י</b> אתה גוזי . אתה מוציאי ומעבירי כמו ( במדבר יא ) ויגז שלוים , כי גז חיש ונעופה ( לקמן צ' ) :
<b style="color: gray;">מצודת דוד</b> מבטן . מעת צאתי מבטן אמי : אתה גוזי . אתה הוצאתני מרחם אמי ולזה תמיד מהלל פי הוא בך :
<b style="color: gray;">מצודת ציון</b> גוזי . ענין הוצאה כמו ויגז שלוים ( במדבר י''א ) שהוציאם מן הים :
<b style="color: gray;">תורה תמימה</b> במאי קמיפלגי מר סבר עיקר חיותא באפיה ומר סבר עיקר חיותא בטיבוריה לימא כי הני תנאי מהיכן הולד נוצר מראשו וכן הוא אומר ממעי אמי אתה גוזי ואומר גזי נזרך והשליכי וגו' אבא שאול אומר מטיבורו ומשלח שרשו אילך ואילך אפילו תימא אבא שאול ע"כ לא קאמר אבא שאול אלא לענין יצירה דכי מיתצר ולד ממציעתיה מיתצר אבל לענין חיותא דכולי עלמא באפיה הוא דכתיב כל אשר נשמת רוח חיים באפיו וגו':<small><span style="color: gray;">סוטה מה ע"ב</span></small>
דתניא מהיכן הולד נוצר מראשו שנאמר ממעי אמי אתה גוזי ואומר גזי נזרך והשליכי וכו'.<small><span style="color: gray;">יומא פה ע"א</span></small>
תנא דבי ר' ישמעאל משל לכהן שמסר תרומה לעם הארץ ואמר לו אם אתה משמרה בטהרה מוטב ואם לאו הריני שורפה לפניך א"ר אלעזר מאי קרא ממעי אמי אתה גוזי מאי משמע דהאי גוזי לישנא דאשתבועי הוא דכתיב גזי נזרך והשליכי וכו'.<small><span style="color: gray;">נדה ל ע"ב</span></small>
<b style="color: gray;">מלבי"ם פירוש המילות</b> עליך, ולא לבד מנעורי כי עליך נסמכתי מבטן בעוד הייתי בבטן אמי, ויותר מזה שממעי אמי אתה גוזי, עי' באה''מ, ור''ל כל קיומי והוייתי בעולם הוא על ידך, וכן בך תהלתי תמיד שהתהללתי רק בך, ואם לא תושיעני יאמרו מבלתי יכולת ויהיה חילול ה' :
<b style="color: gray;">מלבי"ם ביאור המילות</b> מבטן ממעי אמי. בארתי בישעיה (סי' מ''ט) שמעי אמי מציין טרם התפרד הולד מביצי ההולדה, ועז''א גוזי שאתה גוזז ומפריד העובר מן המעים בתחלת רקימת הולד, והוא מוסיף על מבטן שמציין בעת נפרד העובר מן המעיים ומונח בבטן אמו :
<h3>{ז}</h3>
כְּ֭מוֹפֵת הָיִ֣יתִי לְרַבִּ֑ים וְ֝אַתָּ֗ה מַֽחֲסִי־עֹֽז׃
<b style="color: gray;">רש"י</b> כמופת הייתי לרבים . רבים ראו צרותי ודאגו פן יקראם דוגמת צרתי פן אהיה להם לאות כאשר הוקרה לזה כן יקרה לנו כענין שנאמר ( יחזקאל כ''ד ) והיה יחזקאל לכם למופת :
<b style="color: gray;">מצודת דוד</b> כמופת . עם כי הייתי כמופת לרבים ר''ל הצרות הבאות עלי המה היו לאות ולמופת להפחיד בני אדם שלא יחטאו שבל יקרה להם כמקרי : ואתה מחסי עוז . אבל אתה מחסי עוז ולא כלו אותי הצרות ההמה :
<b style="color: gray;">מלבי"ם פירוש המילות</b> (ז-ח) כמופת הייתי לרבים, רבים חשבו אותי כדבר מופת ופלא, שגבורתי והצלחתי אינה דבר טבעי רק מופת ופלא, ואתה מחסי עז ימלא פי תהלתך, אולם פי היה מלא תהלתך שכחי אינו מעצמי רק שאתה מחסי עז, ולא יחסתי שום תהלה אל עצמי רק שהיה פי מלא רק מתהלתך, כי יחסתי הכל אליך, וגם כל היום היה פי מלא תפארתך, שהם הענינים הנפלאים לגמרי שבם תתפאר :
<b style="color: gray;">מלבי"ם ביאור המילות</b> כמופת. בא תמיד על דבר היוצא מדרך הטבע :
<h3>{ח}</h3>
יִמָּ֣לֵא פִ֭י תְּהִלָּתֶ֑ךָ כָּל־הַ֝יּ֗וֹם תִּפְאַרְתֶּֽךָ׃
<b style="color: gray;">מצודת דוד</b> ימלא פי . ובעבור זה ימלא וכו' : כל היום . מוסב על ימלא פי לומר כל היום ימלא פי לספר תפארתך :
<b style="color: gray;">תורה תמימה</b> א"ר יהודה שכח והכניס אוכלין לתוך פיו בלא ברכה מסלקן לצד א' ומברך תניא חדא בולען ותניא אידך פולטן ותניא אידך מסלקן ל"ק הא דתניא בולען במשקין והא דתניא פולטן במידי דלא ממאיס והא דתניא מסלקן במידי דממאיס במידי דלא ממאיס נמי לסלקינהו לצד אחד וליברך תרגמא רב יצחק קסקסאה קמיה דרבי יוסי בר אבין משמיה דרבי יוחנן משום שנאמר ימלא פי תהלתך וכו'.<small><span style="color: gray;">ברכות נ ע"ב</span></small>
<b style="color: gray;">מלבי"ם ביאור המילות</b> תהלתך, תפארתך. תפארת מציין הענינים הנשגבים שיעשה ה' למעלה מן הטבע שבם יתפאר, כמ''ש כן נהגת עמך לעשות לך שם תפארת :
<h3>{ט}</h3>
אַֽל־תַּ֭שְׁלִיכֵנִי לְעֵ֣ת זִקְנָ֑ה כִּכְל֥וֹת כֹּ֝חִ֗י אַֽל־תַּעַזְבֵֽנִי׃
<b style="color: gray;">רש"י</b> לעת זקנה . אם זקנתי בחטאים כלומר שחטאתי הרבה :
<b style="color: gray;">מצודת דוד</b> לעת זקנה . לבל יאמרו כל מה שנתחזקתי לשעבר היה בכח ידי ולא ה' פעל כל זאת ולזה לא נשאר בחזקי בעת הזקנה כי תש כחי :
<b style="color: gray;">מלבי"ם פירוש המילות</b> ולכן אל תשליכני לעת זקנה ככלות כחי, כי אז יאמרו שכל מה שעשיתי עד עתה היה מחמת רוב כחי ובכלות כחי הטבעי פסקו גבורותי :
<h3>{י}</h3>
כִּֽי־אָמְר֣וּ אוֹיְבַ֣י לִ֑י וְשֹׁמְרֵ֥י נַ֝פְשִׁ֗י נוֹעֲצ֥וּ יַחְדָּֽו׃
<b style="color: gray;">רש"י</b> כי אמרו אויבי לי . אמרו אויבי עלי ונועצו יחדו לאמר אלהים עזבו אין אנו נענשין עליו שכבר נכשל בעבירה :
<b style="color: gray;">מלבי"ם פירוש המילות</b> כי אמרו אויבי לי, שאמרו כן בפני לי בעצמי, וכן נועצו יחדו שומרי נפשי, הרוצים להרגני יעצו כן בינם לבין עצמם :
<h3>{יא}</h3>
לֵ֭אמֹר אֱלֹהִ֣ים עֲזָב֑וֹ רִֽדְפ֥וּ וְ֝תִפְשׂ֗וּהוּ כִּי־אֵ֥ין מַצִּֽיל׃
<b style="color: gray;">מצודת דוד</b> לאמר . כה יאמרו אלהים עזבו ר''ל נעזב הוא אל המקרה ולזה רדפוהו כי אין לו מציל לא בכח יד ה' ולא בכח ידו כי מעתה תש כוחו :
<b style="color: gray;">תורה תמימה</b> א"ר יוסף דרשיה רבי מנחם בר יוסי להאי קרא כי סיני ואילמלא דרשוה דואג ואחיתופל הכי לא רדפו בתר דוד דכתיב לאמר אלהים עזבו וגו' מאי דרוש ולא יראה בך ערות דבר וגו' והן אינן יודעין שעבירה מכבה מצוה ואין עבירה מכבה תורה מאי בוז יבוזו לו אמר עולא לא כשמעון אחי עזריה ולא כר' יוחנן דבי נשיאה אלא כהלל ושבנא דכי אתא רב דימי אמר הלל ושבנא אחי הוו הלל עסק בתורה שבנא עבד עיסקא לסוף א"ל תא נערוב וליפלוג יצתה בת קול ואמרה אם יתן איש את כל הון ביתו וגו':<small><span style="color: gray;">סוטה כא ע"א</span></small>
<b style="color: gray;">מלבי"ם פירוש המילות</b> לאמר אלהים עזבו מפני עונותיו, ולכן רדפו וגם תתפשו אותו כי אין מציל כי אין ה' אתו, ולכן.
<h3>{יב}</h3>
אֱ֭לֹהִים אַל־תִּרְחַ֣ק מִמֶּ֑נִּי אֱ֝לֹהַ֗י לְעֶזְרָ֥תִי (חישה) [חֽוּשָׁה]:
<b style="color: gray;">מצודת דוד</b> אלהים . לזה אתה אלהים אל תרחק ממני אם כחי כלה הלא ידך לא תקצר :
<b style="color: gray;">מלבי"ם פירוש המילות</b> אלהים אל תרחק ממני שתעמוד קרוב לי, וגם לעזרתי חושה ולא תתמהמה מלעזור תיכף, עד כי.
<h3>{יג}</h3>
יֵבֹ֣שׁוּ יִכְלוּ֮ שֹׂטְנֵ֪י נַ֫פְשִׁ֥י יַֽעֲט֣וּ חֶ֭רְפָּה וּכְלִמָּ֑ה מְ֝בַקְשֵׁ֗י רָעָתִֽי׃
<b style="color: gray;">מצודת דוד</b> יבושו . אז יבושו בראותם כי ה' עמדי : יכלו . לא יוסיפו להשטין עוד בראותם כי לא יועילו : יעטו . יהיו מסובבים בכלימה כהלבוש הזה המעטף גוף האדם מסביב :
<b style="color: gray;">מצודת ציון</b> שוטני . מל' שטן וקטרוג : יעטו . יעטפו כמו עוטה אור כשלמה ( לקמן ק''ד ) :
<b style="color: gray;">מלבי"ם פירוש המילות</b> יבשו ויכלו שוטני נפשי להרגני יכלו לגמרי, ומבקשי רעתי להוציא עלי דבה יעטו חרפה וכלימה :
<h3>{יד}</h3>
וַ֭אֲנִי תָּמִ֣יד אֲיַחֵ֑ל וְ֝הוֹסַפְתִּ֗י עַל־כָּל־תְּהִלָּתֶֽךָ׃
<b style="color: gray;">רש"י</b> ואני תמיד איחל . לישועתך וכשתושיעני אוסיף על תהלתך :
<b style="color: gray;">מצודת דוד</b> ואני תמיד איחל . על כי ידעתי אשר תמלא תוחלתי : על כל תהלתך . אשר הללתיך מאז אוסיף עוד :
<b style="color: gray;">מצודת ציון</b> איחל . אקוה :
<b style="color: gray;">מלבי"ם פירוש המילות</b> ואני, שיעור הכתובים הגם שיבושו ויכלו שוטני נפשי בכ''ז אני תמיד איחל, כי התוחלת לעזרת אדם הוא רק בעת צרה, ובעת שלוה אין שייך תוחלת, אבל אני הגם שלא יהיה לי שוטן נפשי ולא דורש רעתי בכ''ז איחל, כי התוחלת לך אינו מצד שתושיע ותתן לי דבר החסר לי, רק מצד שגם קיום ההצלחה והתמדתה היא ג''כ מאתך, כי הצלחתי אינה טבעיית רק השגחיית כאלו כל רגע אני מקבל הקיום והתמדת השלוה מאתך, ואני מיחל שתוסיף השגחתך גם בזמן הבא, ובזה והוספתי על כל תהלתך, כי בכל רגע יתוסף תהלה חדשה, שאצייר לעצמי כאילו אפפוני כל הרעות (שאני מוכן לכל רע אם תסור השגחתך רגע) ואתה הצלתני, וזה תוספת התהלה שא''צ להמתין עם התהלה עד בוא הצרה ותשועתה שזה במי שי''ל קיום עפ''י הטבע, לא כן אנכי שהתמדת קיומי וטובתי הוא השגחיי, הנה אקבל נס וטובה בכל רגע, ומבאר כי.
<h3>{טו}</h3>
פִּ֤י ׀ יְסַפֵּ֬ר צִדְקָתֶ֗ךָ כָּל־הַיּ֥וֹם תְּשׁוּעָתֶ֑ךָ כִּ֤י לֹ֖א יָדַ֣עְתִּי סְפֹרֽוֹת׃
<b style="color: gray;">רש"י</b> לא ידעתי ספורות . של צדקות והתשועות שעשית עמי :
<b style="color: gray;">מצודת דוד</b> כי לא ידעתי ספורות . לא ידעתי מספר ידוע לתשועתך לומר אגמור לספר כולם ואחדל כי אין להם מספר ולכן אספר כל היום :
<b style="color: gray;">מלבי"ם פירוש המילות</b> פי יספר צדקתך במה שכל היום תשועתך, כי אתה מושיע כל היום תמיד, אחר שאין לי קיום רגע בלעדיך, א''כ אני צריך תמיד לישועה, ובזה אגזור לאמר כי לא ידעתי ספורות, כי בכל רגע קבלתי אלף נסים ומופתים שלא אדע מספרם כלל, כי מציאותי וקיומי כל רגע הוא נס חדש לא ע''פ הטבע :
<b style="color: gray;">מלבי"ם ביאור המילות</b> ספורות. שם, והנפרד ספורה כמו בשורה, ר''ל לא ידעתי מספר להם :
<h3>{טז}</h3>
אָב֗וֹא בִּ֭גְבֻרוֹת אֲדֹנָ֣י יְהוִ֑ה אַזְכִּ֖יר צִדְקָתְךָ֣ לְבַדֶּֽךָ׃
<b style="color: gray;">רש"י</b> אבוא . להודות ולהלל בגבורתך :
<b style="color: gray;">מצודת דוד</b> אבוא . בכל מקום בואי הנה אבוא בעזר גבורות ה' ולזה אזכיר לבד צדקתך הואיל ואין לי עזר כ''א ממך :
<b style="color: gray;">מלבי"ם פירוש המילות</b> אבא, בזה אהיה נבדל מכל המספרים תהלת ה' שלא ישיגו גבורות ה' רק ביחוס אל דבר אחר, שע''י שראו שהושיעם מצרתם נודע להם גבורותיו, ולא השיגו גבורותיו מצד עצמם רק כפי מה שהם בצירוף הנושע, כפי שהתגבר נגד אויביו או נגד יתר רעות, אבל אני אבא בגבורות ה' אלהים כפי מה שהם בעצמם, שה' שלימותו בעצמו וגבורותיו הם בכחו, הגם שלא יתראו ע''י ענין חוצה להם כי הם תמיד אצלו בפועל מצד עצמם, וכן אזכיר צדקתך לבדך, שלא אזכיר צדקתך ביחוס כפי מה שהתגלה הצדקה לבני אדם, רק כפי מה שהיא מחויבת מעצם האלהות מצד עצמו, עד שהגבורה והצדקה היא אצלו בפועל תמיד :
<h3>{יז}</h3>
אֱ‍ֽלֹהִ֗ים לִמַּדְתַּ֥נִי מִנְּעוּרָ֑י וְעַד־הֵ֝֗נָּה אַגִּ֥יד נִפְלְאוֹתֶֽיךָ׃
<b style="color: gray;">רש"י</b> ועד הנה . עד היום במה שעבר עלי : ועד זקנה ושיבה . לכשאגיע לששים ושבעים אל תעזבני ( סא''א ) :
<b style="color: gray;">מצודת דוד</b> למדתני . נתתי לי בינה מנעורי להכיר נפלאותיך ומאז ועד הנה אספרם :
<b style="color: gray;">מלבי"ם פירוש המילות</b> אלהים, הנה למדתני מנעורי וגם עד הנה שאני אגיד נפלאותיך, שאני אודיע לבני האדם איך אתה עושה נפלאות חוץ לטבע, וא''כ מהראוי כי.
<h3>{יח}</h3>
וְגַ֤ם עַד־זִקְנָ֨ה ׀ וְשֵׂיבָה֮ אֱלֹהִ֪ים אַֽל־תַּעַ֫זְבֵ֥נִי עַד־אַגִּ֣יד זְרוֹעֲךָ֣ לְד֑וֹר לְכָל־יָ֝ב֗וֹא גְּבוּרָתֶֽךָ׃
<b style="color: gray;">רש"י</b> לכל יבוא גבורתך . לכל אשר יבוא אצלי אגיד גבורתיך :
<b style="color: gray;">מצודת דוד</b> עד אגיד . ר''ל בכדי שאוכל להגיד ולהראות בעצמי כח זרועך להדור ההוא למען יודע גבורתך לכל הדורות הבאים כי האבות יספרו לבניהם :
<b style="color: gray;">מלבי"ם פירוש המילות</b> גם עד זקנה ושיבה אלהים אל תעזבני, שאז יכירו כולם שלא התגברתי בכחי רק בכח אלהי, ובזה אגיד זרועך לדור, שבזה שיראו שגם בעת זקנתי שתמו כחותי הטבעיים אני עושה חיל יכירו את זרועך, שהזרוע מציין הכח הראשי המניע את היד הפועלת, ר''ל יכירו כי הכל הוא מאתך, ואגיד זאת לדור היינו לדור הזה, וגם לכל (דור) יבא (אגיד) גבורתך :
<b style="color: gray;">מלבי"ם ביאור המילות</b> זקנה ושיבה. שיבה הוא יותר מן הזקנה, זקנתי ושבתי. זרועך, הזרוע הוא הפרק העליון של היד והיא המניעה את היד, מציין ראשית הסבה המנעת את המסובבים, ואצל ה' יציין לרוב מה שיעשה מעצמו בזולת עזר מעשה התחתונים וצדקתם כמ''ש בכ''מ. לדור. נמשך לשתים לכל [דור] יבא :
<h3>{יט}</h3>
וְצִדְקָתְךָ֥ אֱלֹהִ֗ים עַד־מָ֫ר֥וֹם אֲשֶׁר־עָשִׂ֥יתָ גְדֹל֑וֹת אֱ֝לֹהִ֗ים מִ֣י כָמֽוֹךָ׃
<b style="color: gray;">רש"י</b> וצדקתך אלהים . אשר היא עד מרום , שני המקראות מחוברים עם אגיד זרועך לדור :
<b style="color: gray;">מצודת דוד</b> וצדקתך . אף אגיד לומר הצדקה אשר עשית עמדי גברה למעלה עד מרום ולא בגמול עשית מה שעשית : אלהים . ר''ל כי אלהים אתה בעל היכולת ומי כמוך למחות בידך :
<b style="color: gray;">מלבי"ם פירוש המילות</b> וצדקתך אלהים עד מרום, ר''ל שהתשועה שתהיה עפ''י הטבע, על פי סבות ומסובבים טבעיים, יזמין ה' אל התשועה רק הסבה הראשונה, אבל המסובבים ממנה ילכו מעצמם כדרכם ע''פ הטבע, אבל התשועה שהוא בדרך נס גם המסובבים הם מה', כי יוכל להוציא המסובב מסבה הפכיית לה, כמו רפואה ע''י מכה, הרמה ע''י שפלות, וא''כ צדקתך תלך מן הארץ עד מרום, היינו מן הסבה האחרונה והמסובב האחרון שהוא בארץ עד הסבה הראשונה שהוא במרום כולם הם מה' וע''פ צדקתו לא ע''פ הטבע, אשר עשית גדולות, שזה ההבדל בין גדול ובין רם, (כנ''ל סי' ל''ד על פסוק גדלו לה' אתי) שרם הוא דבר העומד ברום עולם, וזה משל להסבה הראשונה, וגדול הוא דבר המגיע מן הארץ עד מרום, שהוא משל שכל שלשלת הסבות והמסובבים, מן הארץ עד מרום הוא מאתו, ובזה אלהים מי כמוך, כי כל כחות העליונים והתחתונים לא יוכלו לעשות דבר רק כפי קשר הטבעי שיש להמסובב עם הסבה, וכמו שבארו חכמי הטבע שלא כל דבר שיזדמן יסובב מכל דבר שיזדמן, אבל אתה תוציא דבר מהפוכו, ומי שאמר לשמן וידליק יאמר לחומץ וידליק :
<b style="color: gray;">מלבי"ם ביאור המילות</b> וצדקתך. גדר הצדקה הבא אצל ה' התבאר (ישעיה נ''ט) ובכ''מ, שהוא מורה על המעשים שיעשה מצד אלהותו שלא בהשקף על מעשי בני אדם ועל סבות טבעיות :
<h3>{כ}</h3>
אֲשֶׁ֤ר (הראיתנו) [הִרְאִיתַ֨נִי ׀] צָר֥וֹת רַבּ֗וֹת וְרָ֫ע֥וֹת תָּשׁ֥וּב (תחיינו) [תְּחַיֵּ֑ינִי] וּֽמִתְּהֹמ֥וֹת הָ֝אָ֗רֶץ תָּשׁ֥וּב תַּעֲלֵֽנִי׃
<b style="color: gray;">מצודת דוד</b> אשר הראיתני . הצרות הבאות עלי הנה אתה הראתני אותם ומידך באו ואין ביד מי למנעם וגם אתה תשוב תחייני ואין ביד מי למחות :
<b style="color: gray;">מצודת ציון</b> מתהומות . ענין עומק המים :
<b style="color: gray;">מלבי"ם פירוש המילות</b> אשר, והראיה לזה כי אשר הראיתני צרות רבות ורעות היה הסבה שתשוב תחייני, וזה הפך הטבע שהצרות הם סבה אל המות, וכן מתהומות הארץ תשוב תעלני, והשפלות היא סבה אל הגדולה, שעי''כ.
<h3>{כא}</h3>
תֶּ֤רֶב ׀ גְּֽדֻלָּתִ֗י וְתִסֹּ֥ב תְּֽנַחֲמֵֽנִי׃
<b style="color: gray;">מצודת דוד</b> תרב . לא הצלה בלבד כ''א עוד תרבה גדולתי ולזה תסובב לי נחמה על הצרות אשר עברו עלי :
<b style="color: gray;">מצודת ציון</b> תרב . תרבה :
<b style="color: gray;">מלבי"ם פירוש המילות</b> תרב גדולתי, ותסב, ר''ל והשפלות היא הסבה שתסבב שתנחמני :
<h3>{כב}</h3>
גַּם־אֲנִ֤י ׀ אוֹדְךָ֣ בִכְלִי־נֶבֶל֮ אֲמִתְּךָ֪ אֱלֹ֫הָ֥י אֲזַמְּרָ֣ה לְךָ֣ בְכִנּ֑וֹר קְ֝ד֗וֹשׁ יִשְׂרָאֵֽל׃
<b style="color: gray;">מצודת דוד</b> גם אני . כמו שתרבה גדולתי כן ארבה גם אני להודות בנבל על אמתך ולזמר בכנור :
<b style="color: gray;">מלבי"ם פירוש המילות</b> גם אני אודך על הטובות שעשית עמדי, וגם אזמרה לך שהוא ספור השבחים הכוללים מצד שאתה קדוש ישראל :
<h3>{כג}</h3>
תְּרַנֵּ֣נָּ֣ה שְׂ֭פָתַי כִּ֣י אֲזַמְּרָה־לָּ֑ךְ וְ֝נַפְשִׁ֗י אֲשֶׁ֣ר פָּדִֽיתָ׃
<b style="color: gray;">רש"י</b> תרננה שפתי . עם זמר קול הכנור כשאזמרה לך בכנור :
<b style="color: gray;">מצודת דוד</b> תרננה שפתי . בחתוך הדבור כי בפה אזמר לך : ונפשי . גם נפשי אשר פדית תרנן גם היא כפי רוחניותה :
<b style="color: gray;">מלבי"ם פירוש המילות</b> (כג-כד) תרננה ועם השיר בכלי ארנן גם בשפתים, ולא לבד מן השפה ולחוץ שהוא בכל הגוף, כי גם נפשי אשר פדית, וגם לשוני (שהלשון מציין הדבור הנשגב התבוניי שהיא ע''י הנפש המשכלת) גם היא תהגה ותעיין בצדקתך בהגיון לב ובעיון, כי בושו וגם חפרו מבקשי רעתי, שזה היה ע''י נסיך הרבים :
<b style="color: gray;">מלבי"ם ביאור המילות</b> (כג-כד) שפתי, לשוני. התבאר בכ''מ שהלשון פנימי מן השפה, ומציין תמיד על עניני בינה לכן אמר תהגה, שההגיון הוא הוצאת דבר מדבר ע''פ מופתי התבונה. בשו, חפרו. החפר הוא יותר מן הבושה שחופר פנים בטמון, כמ''ש בכ''מ :
<h3>{כד}</h3>
גַּם־לְשׁוֹנִ֗י כָּל־הַ֭יּוֹם תֶּהְגֶּ֣ה צִדְקָתֶ֑ךָ כִּי־בֹ֥שׁוּ כִֽי־חָ֝פְר֗וּ מְבַקְשֵׁ֥י רָעָתִֽי׃
<b style="color: gray;">מצודת דוד</b> צדקתך . לומר מה שעשית הוא בצדקה ולא בגמול : כי יבושו . בראותם כי עוד הרבית גדולתי נוסף על הצלת הרעה ובעבור זאת אספר צדקתך כל היום :
<b style="color: gray;">מצודת ציון</b> תהגה . תדבר כמו לא יהגו בגרונם ( לקמן קט''ו ) : חפרו . ענין כלימה :
<h2>תהילים פרק-עב</h2>
<h3>{א}</h3>
לִשְׁלֹמֹ֨ה ׀ אֱ‍ֽלֹהִ֗ים מִ֭שְׁפָּטֶיךָ לְמֶ֣לֶךְ תֵּ֑ן וְצִדְקָתְךָ֥ לְבֶן־מֶֽלֶךְ׃
<b style="color: gray;">רש"י</b> לשלמה . על שלמה בנו התפלל תפלה זו שצפה ברה''ק שהוא עתיד לשאול מאת הקב''ה לב להבין לשמוע משפט : משפטיך . חכמת דינך שצוית בתורה : וצדקתך . לצדק את הדין , מלך ובן מלך שניהם בשלמה אמורים , דבר אחר משפטיך למלך תן היסורין יהו כלים בי והצדקה עשה לבני שיהיה שלום בימיו :
<b style="color: gray;">מצודת דוד</b> לשלמה . ר''ל התפלה זו התפלל על שלמה בנו : אלהים משפטיך וגו' . דוד צפה ברה''ק שעתיד שלמה בנו לשאול מה' לב מבין ועשות משפט לזה התפלל עליו ואמר אתה אלהים תן לו לב לעשות משפט התורה : וצדקתך . תן לו מתן זה בצדקה : לבן מלך . לשלמה שהוא בן מלך :
<b style="color: gray;">מלבי"ם פירוש המילות</b> לשלמה, תפלה זו יסד דוד ע''ה עת המליך את שלמה בנו, והיא היתה התפלה האחרונה שיסד בימי חייו כמ''ש כלו תפלות דוד, אלהים משפטיך למלך תן, הנה המשפט הראשיי הכללי הוא היסוד, והוא הפלס שבו ישקלו המחוקקים כל הנימוסים הפרטיים, שכל ענין חלקי אשר יובא לפני השופטים צריכים לבחנו ע''פ החק העליון של המשפט הראשי, אולם הפילוסופים כולם הודו שא''א לשכל האדם למצוא החק העליון והיסוד הראשי של המשפט, והוא רק אצל האלהים שאצלו נמצא התבונה הכללית, וע''כ בקש משפטיך למלך תן, שהוא שיתן לו המשפטים הראשים שהם אצל ה', שמאתם יסתעפו כל המשפטים החלקיים, וכמו שבקש שלמה עצמו ונתת לעבדך לב הבין לשמוע משפט, היינו שיסודי המשפט יהיו טבועים בלבו כפי מה שהם אצל המחוקק העליון הבב''ת, ויש הבדל בין משפט וצדקה, שהמשפט הוא בין אדם לחבירו, והצדקה היא צדקת המעשים בין אדם למקום, והנה גם הצדקה לא ימצא האדם מעצמו, כי דרכי הנפש רבות מאוד, והמעשה הנרצה לאלהים נעלמת, וא''א לדעת ארחותיה רק מאלהים, וע''ז בקש וצדקתך לבן מלך וכבר בארתי (ישעיה סי' ט' עמ''ש להכין אותה ולסעדה במשפט ובצדקה) שהקמת המלך והכנת כסאו בתחלה הוא ע''י המשפט, כמ''ש ושפטנו מלכנו, אבל שתתקיים המלוכה לזרעו אחריו דור דורים, זה תלוי בזכות הצדקה, כי בצדקה יכון כסא, ועז''א משפטיך למלך תן, תן לו המשפט מצד המלוכה, ותן לו צדקתך מצד שהוא בן מלך, שהמלכות בידו בירושה מאב לבן, ומעתה יבאר תחלה איכות המשפט (פסוק ב' ג' ד') ואח''כ יבאר ענין הצדקה :
<b style="color: gray;">מלבי"ם ביאור המילות</b> משפטיך, וצדקתך. המשפט הוא בין אדם לחברו והצדקה בין אדם למקום, כמ''ש ישעיה (א' כ''א) :
<h3>{ב}</h3>
יָדִ֣ין עַמְּךָ֣ בְצֶ֑דֶק וַעֲנִיֶּ֥יךָ בְמִשְׁפָּֽט׃
<b style="color: gray;">מצודת דוד</b> וענייך במשפט . ולא יהדר פני העשיר הדן עמו :
<b style="color: gray;">מלבי"ם פירוש המילות</b> ידין, המשפט הוא כפי הנמוס הקבוע, והצדק הוא כפי הענין הפרטי, שלפעמים יטה מקו המשפט לעשות לפנים משורת הדין כפי הזמן והמקום והענין והנידון, ואמר כי ידין את העם בכלל לפי הצדק ולא יעמיד דבריו תמיד על דין תורה אם יראה שהצדק הפרטי יחייב להטות מן המשפט הכללי, כמו אם העשיר יש לו דין עם העני וזוכה לפי המשפט ולא לפי הצדק, יכוף את העשיר לעשות לפנים משורת הדין, אבל ענייך ידין במשפט, שדין העניים ישפוט ע''פ דין תורה, ויקוב הדין את ההר, ולא יטה משפטם אל לפנים משורת הדין בשאין לאל ידם לעשות כן מפני ענים :
<b style="color: gray;">מלבי"ם ביאור המילות</b> בצדק, במשפט. המשפט הוא לפי הנימוס הקבוע והצדק ישקיף על הענין והזמן והנדונים ולא ישקיף על הנימוס בהחלט רק יעשה לפנים משורת הדין (ישעיה שם) :
<h3>{ג}</h3>
יִשְׂא֤וּ הָרִ֓ים שָׁ֘ל֥וֹם לָעָ֑ם וּ֝גְבָע֗וֹת בִּצְדָקָֽה׃
<b style="color: gray;">רש"י</b> ישאו הרים . בימיו : שלום לעם . ומהו השלום שההרים נושאין כשהן עושין פירות אין עין הבריות צרה וקורא איש לרעהו אל תחת גפן ואל תחת תאנה : וגבעות בצדקה . וגבעות ישאו להם שלום ע''י הצדקה שיעשו :
<b style="color: gray;">מצודת דוד</b> ישאו הרים . ר''ל יצמיחו רב תבואות המביא שלום כי בעת השובע אין עין אדם צרה בחבירו : וגבעות . גם המה ישאו שלום בעבור צדקת המשפט :
<b style="color: gray;">מלבי"ם פירוש המילות</b> ישאו, והנה שיתמיד הצדק והמשפט באומה, תלוי, {{{א}}} מצד השופט ועז''א ידין עמך בצדק, {{{ב}}} מצד העם, שלפעמים יטו משפט מפני עניים, שעל ידי עניים יעשו עשק ועול, ועז''א ישאו הרים שלום לעם, שע''י שיהיה ריבוי תבואה בהרים כמ''ש אחר זה יהי פסת בר בארץ בראש הרים, על ידי זה ישאו להם אלומות השלום ולא יהיה ריב ועשק ביניהם, ולפעמים יטו משפט ע''י שהם רשעים ואין יראת ה' בלבם, עז''א שגבעות ישאו להם שלום ע''י הצדקה, שכולם יהיו עובדי ה' ויראיו :
<b style="color: gray;">מלבי"ם ביאור המילות</b> בצדקה. צדקת המעשים (כנ''ל א') ושיעורו ישאו הרים וגבעות שלום לעם ובצדקה :
<h3>{ד}</h3>
יִשְׁפֹּ֤ט ׀ עֲ‍ֽנִיֵּי־עָ֗ם י֭וֹשִׁיעַ לִבְנֵ֣י אֶבְי֑וֹן וִֽידַכֵּ֣א עוֹשֵֽׁק׃
<b style="color: gray;">מצודת דוד</b> עניי עם . אף כי משפטם בדבר מועט יתן לב לשפוט : לבני אביון . החלושים ביותר בעבור העוני והקוטן : וידכא עושק . הבא לעשקם :
<b style="color: gray;">מצודת ציון</b> וידכא . ענין שבר וכתיתה : עושק . גזלן וחמסן :
<b style="color: gray;">מלבי"ם פירוש המילות</b> ישפט, מבאר כי עניני המשפט שלו בין אדם לאדם ישתרעו על ג' דברים, {{{א}}} המשפט בין אדם לחבירו בעניני מקנה וקנין מלוה ולוה וכדומה, ועז''א ישפוט עניי עם, שלא לבד שישפוט משפט העשירים כי ישפוט גם דין עניים בין עני לעני, גם דין של פרוטה ישפוט כדין מאה מנה, {{{ב}}} המשפט לתת לאביון חוקו, שבני אביון שאין להם מה לאכול יתן להם מזון ומחיה, ועז''א יושיע לבני אביון, {{{ג}}} משפט נגד הגוזל והחומס והעושק להענישו ולדכאו, ועז''א וידכא עושק, הא' הוא מצד אהבת הצדק והיושר, הב' הוא מצד הנדיבות והרחמים וטוב המדות, והג' הוא מצד הקנאה, והגבורה ליסר עושי עול :
<b style="color: gray;">מלבי"ם ביאור המילות</b> עני, אביון. האביון אין לו מאומה, ומקבל צדקה כמ''ש בכ''מ :
<h3>{ה}</h3>
יִֽירָא֥וּךָ עִם־שָׁ֑מֶשׁ וְלִפְנֵ֥י יָ֝רֵ֗חַ דּ֣וֹר דּוֹרִֽים׃
<b style="color: gray;">רש"י</b> ייראוך עם שמש . ממני ילמדו ישראל ליראה אותך כל ימי השמש והירח לדור דורים : ולפני ירח . בעוד הירח קיים והם לפניו והרבה יש בלשון משנה בפני הבית ושלא בפני הבית :
<b style="color: gray;">מצודת דוד</b> ייראוך . בימיו יראו ממך ישראל בעת זריחת השמש ולפני הארת הירח ר''ל בכל עת : דור דורים . ר''ל וכן יהיה כל ימי הדורות כי שלמה יכוון לב אנשי דורו אל המקום והם יכוונו לב בניהם וכן לעולם :
<b style="color: gray;">תורה תמימה</b> א"ר חייא בר אבא א"ר יוחנן מצוה להתפלל עם דמדומי חמה א"ר זירא מאי קרא ייראוך עם שמש ולפני ירח דור דורים וכו'.<small><span style="color: gray;">שבת קיח ע"ב</span></small>
דא"ר חייא בר אבא א"ר יוחנן מצוה להתפלל עם דמדומי חמה וא"ר זירא מאי קראה ייראוך עם שמש ולפני ירח דור דורים לייטי עלה במערבא אמאן דמצלי עם דמדומי חמה מאי טעמא דלמא מיטרפא ליה שעתא:<small><span style="color: gray;">ברכות כט ע"ב</span></small>
תניא נמי הכי ותיקין היו גומרין אותה עם הנץ החמה כדי שיסמוך גאולה לתפלה ונמצא מתפלל ביום א"ר זירא מאי קראה ייראוך עם שמש ולפני ירח דור דורים וכו'.<small><span style="color: gray;">ברכות ט ע"ב</span></small>
<b style="color: gray;">מלבי"ם פירוש המילות</b> ייראוך עתה מבאר מ''ש וצדקתך לבן מלך, הצדקה בין אדם למקום ויראת ה' תהיה קבועה בלב העם, עד שימליץ שיראוך עם שמש, יצייר את השמש והירח הסובבים במערכתם תמיד בלי שנוי ובלי הפסק מצד צוי ה', שהם יראים את ה' ושומרים מצותיו, וזה ההבדל בין יצורי ה' העליונים ובין האדם, שהאדם י''ל בחירה ויצרו יטהו לפעמים מלשמוע פקודת ה', אבל העליונים ששים ושמחים לעשות רצון קונם מבלי שינוי ונטיה, ויצייר שהדור ההוא יתדמו ביראתם את ה' ובהתמדתם לעשות רצונו כמו השמש והירח, כי כן לא ישנו רצונו בשום פעם ויראת ה' תשוב להיות טבעיית בלבם מבלי נטיה כלל לעבור על רצונו, וזה יתמיד לדור דורים כימי השמים על הארץ :
<h3>{ו}</h3>
יֵ֭רֵד כְּמָטָ֣ר עַל־גֵּ֑ז כִּ֝רְבִיבִ֗ים זַרְזִ֥יף אָֽרֶץ׃
<b style="color: gray;">רש"י</b> ירד כמטר על גז . ירד דברו בתוך עמך ובלבם כמטר היורד על ירק הגזוז שהוא צריך לגשמים לאחר שגזזהו כענין שנאמ' ( עמוס ז' ) והנה לקש אחר גזי המלך : זרזיף ארץ . לשון טיפים הוא בלשון ארמי במסכת יומא הוא מטו זרזיפי דמיא :
<b style="color: gray;">מצודת דוד</b> ירד כמטר . תוכחת מוסרי שלמה ירד בחדרי לבות בני אדם לעשות פרי כאשר ירד המטר על הדשא הגזוז ממעל והשרשים נשארו מתחת אשר המטר הוא סבה למהר הצמיחה במהירות נפלא : זרזיף ארץ . הנוטף בארץ בעומק המחרישה :
<b style="color: gray;">מצודת ציון</b> גז . מלשון גזיזה : כרביבים . טיפי המטר היורה כחץ והוא מלשון רובה קשת ( בראשית כ''א ) : זרזיף . ענין נטיפה ובדרז''ל זרזיפי דמיא ( יומא פו ) :
<b style="color: gray;">מלבי"ם פירוש המילות</b> ירד, עם מה שיהיה לב העם מוכן אל יראת ה' ירד עליהם מוסרי המלך ותוכחותיו כמטר המצמיח העשבים, (עם מה שדמה אותם לשמש תפס גם משל המטר, שהשמש והמטר ביחד יצמיחו כל שיח השדה), על גז, על ירק הנגזז שהגז פותח פיו לבלוע המטר, כמ''ש והנה לקש אחר גזי המלך לפי' המפרשים, ר''ל שידמה תשוקותיהם לשמוע מוסרו כתשוקת העשבים לקבל המטר, כמ''ש יערף כמטר לקחי, ויחלו כמטר לי, והעשבים פיהם סתום והמטר מלחלח אותם משרשם, אבל העשב הגזוז פיו פתוח אל המטר, וכן יוכנו לקבל תוכחותיו ולהצמיח בלבבם צמחי היראה, ויותר מזה כי ירד כרביבים זרזיף ארץ במקום שלא צמח עדיין והרביבים יולידו את הארץ להצמיחה, כן יכין אל היראה גם אנשים אשר לא השכילו עד עתה מוסר ויראת ה' :
<h3>{ז}</h3>
יִֽפְרַח־בְּיָמָ֥יו צַדִּ֑יק וְרֹ֥ב שָׁ֝ל֗וֹם עַד־בְּלִ֥י יָרֵֽחַ׃
<b style="color: gray;">רש"י</b> יפרח בימיו צדיק . ישראל : ורוב שלום . יפרח בימיו ויהי שלום זה ארוך עד לעולם , וכל תפלה זו נתקיימה חוץ מדבר הזה לפי ששלמה חטא לפיכך לא נמשכה מלכותו שהמלכות נמסרה לדוד על תנאי אם ישמרו בניך את דרכי ( ס''א דרכם ) וישראל פרחו בימיו שנאמר ( מ''א ד' ) יהודה וישראל רבים כחול וגו' ורוב שלום היה שנאמר וישב יהודה וישראל לבטח איש תחת גפנו כל ימי שלמה :
<b style="color: gray;">מצודת דוד</b> יפרח . יתגדל ויעלה מעלה מעלה : ורוב שלום . יהיה לו רוב שלום ותתמיד עד שיבלה הירח ר''ל עד עולם :
<b style="color: gray;">מצודת ציון</b> בלי . מל' בליה והפסד :
<b style="color: gray;">מלבי"ם פירוש המילות</b> יפרח, מן הגז הזה וגשם תוכחותיו יפרח צדיק, הפועל צדק ומתנהג בו, ועי''כ (יפרח) רוב שלום עד בלי ירח, היינו לעולם :
<b style="color: gray;">מלבי"ם ביאור המילות</b> גז. עשב הגזוז. רביבים. המטר הדק. זרזיף. נטיפה והזלה, ובדברי חז''ל מטא זרזיפא דמיא על רישיה :
<h3>{ח}</h3>
וְ֭יֵרְדְּ מִיָּ֣ם עַד־יָ֑ם וּ֝מִנָּהָ֗ר עַד־אַפְסֵי־אָֽרֶץ׃
<b style="color: gray;">רש"י</b> וירד מים עד ים . כל א''י מים סוף ועד ים פלשתים : ומנהר עד אפסי ארץ . כי הוא רודה בכל עבר הנהר וגומר ( שם ) :
<b style="color: gray;">מצודת דוד</b> וירד . ימשול מים הדרומי הנקרא ים האדום עד ים הצפוני הוא ים אוקיינוס . ומנהר . היוצא מן העדן שהוא תחילת המזרח : עד אפסי ארץ . עד סוף המערב :
<b style="color: gray;">מצודת ציון</b> וירד . ענין ממשלה כמו ורדו בדגת הים ( בראשית א' ) : אפסי . קצות :
<b style="color: gray;">מלבי"ם פירוש המילות</b> (ח-ט) וירד, עתה באר שע''י שיעשה משפט יזכה לשלשה דברים {{{א}}} רוב הממשלה לדכא עמים תחת רגליו, כי ירד וימשול מים עד ים כמ''ש ושתי את גבולך מים סוף עד ים פלשתים וממדבר עד הנהר, ולפניו יכרעו ציים שהם יושבי המדבר :
<h3>{ט}</h3>
לְ֭פָנָיו יִכְרְע֣וּ צִיִּ֑ים וְ֝אֹיְבָ֗יו עָפָ֥ר יְלַחֵֽכוּ׃
<b style="color: gray;">רש"י</b> ציים . כתות של שדים כדמתרגם וצים מיד כתים ( במדבר כ''ד ) וסיען יסתחרן מרומאי :
<b style="color: gray;">מצודת דוד</b> ציים . אנשי הספינות הבאים ממרחק : עפר ילחכו . ר''ל יכפפו קומתם עד לארץ להשתחוות לו כמו המלחך העפר שכופף קומתו עד לארץ :
<b style="color: gray;">מצודת ציון</b> ציים . ספינות כמו וצי אדיר ( ישעיה ל''ג ) : ילחכו . ענין הלקיקה בלשון כמו כלחוך השור ( במדבר כ''ב ) :
<b style="color: gray;">מלבי"ם ביאור המילות</b> ציים. שוכני המדבר :
<h3>{י}</h3>
מַלְכֵ֬י תַרְשִׁ֣ישׁ וְ֭אִיִּים מִנְחָ֣ה יָשִׁ֑יבוּ מַלְכֵ֥י שְׁבָ֥א וּ֝סְבָ֗א אֶשְׁכָּ֥ר יַקְרִֽיבוּ׃
<b style="color: gray;">רש"י</b> מלכי תרשיש ואיים מנחה ישיבו . כי אני תרשיש למלך בים עם אני חירם אחת לשלש שנים תבא אני תרשיש וגו' ( מ''א י' ) : מלכי שבא . מלכת שבא : אשכר . דורון :
<b style="color: gray;">מצודת דוד</b> ואיים . יושבי איי הים : מנחה ישיבו . לפי שהיה תמידי פעם אחר פעם לזה אמר לשון השבה וכן השיב וגו' מאה אלף כרים ( מ''ב ג ) :
<b style="color: gray;">מצודת ציון</b> אשכר . תשורה ודורון כמו השיבו אשכרך ( יחזקאל כ''ז ) :
<b style="color: gray;">מלבי"ם פירוש המילות</b> מלכי, {{{ב}}} רוב העושר כי מלכי תרשיש ואיים ישיבו לו מנחה פעם אחר פעם, כמ''ש (במלכים א' ה' א', י' כ''ב), ומלכי שבא אשכר יקריבו (כמש''ש י' י') :
<b style="color: gray;">מלבי"ם ביאור המילות</b> ישיבו. פעם אחר פעם וכן והשיב למלך ישראל מאה אלף כרים (מ''ב ג') :
<h3>{יא}</h3>
וְיִשְׁתַּחֲווּ־ל֥וֹ כָל־מְלָכִ֑ים כָּל־גּוֹיִ֥ם יַֽעַבְדֽוּהוּ׃
<b style="color: gray;">רש"י</b> כל גוים יעבדוהו . וכל הארץ מביאים מנחה לשלמה והמה מביאין איש מנחתו ( שם ד' ) :
<b style="color: gray;">מלבי"ם פירוש המילות</b> וישתחוו, {{{ג}}} רוב הכבוד שישתחוו לו מלכים ע''י שיכירו חכמתו ומעלותיו, וכל גוים יעבדוהו ברצון מצד זה, כמ''ש (שם ה' י') :
<h3>{יב}</h3>
כִּֽי־יַ֭צִּיל אֶבְי֣וֹן מְשַׁוֵּ֑עַ וְ֝עָנִ֗י וְֽאֵין־עֹזֵ֥ר לֽוֹ׃
<b style="color: gray;">מצודת דוד</b> כי יציל . הטובה ההיא יהיה לו בזכות אשר יציל האביון מצעקתו אשר יצעק מפני נוגשיו : ועני . גם את העני יציל ואת כל מי אשר אין לו עוזר :
<b style="color: gray;">מלבי"ם פירוש המילות</b> כי יציל, מבאר שישיג ג' המעלות האלה ע''י ג' דברים שחשב (למעלה ד') שהתנהג בדבר המשפט, {{{א}}} מ''ש ישפוט עניי עם שיציל אביון משוע ועני (משוע) ואין עוזר לו, ר''ל שאם ישוע עני לדין נגד עושקיו יצילו בעצמו, שלא ע''י עזר השופטים שמינה בכל עיר ועיר, ומצד זה יזכה למשול מים עד ים, כי כפי שיוסיף להשגיח על המונהגים תחתיו כן יזכה להנהיג גוים גדולים ועצומים, וכמ''ש בע''ה פ' שמות :
<h3>{יג}</h3>
יָ֭חֹס עַל־דַּ֣ל וְאֶבְי֑וֹן וְנַפְשׁ֖וֹת אֶבְיוֹנִ֣ים יוֹשִֽׁיעַ׃
<b style="color: gray;">מצודת דוד</b> יחוס . יהיה חס על דל ואביון : יושיע . מיד הקמים עליהם :
<b style="color: gray;">מלבי"ם פירוש המילות</b> יחוס, ונגד מ''ש יושיע לבני אביון, אמר שיחוס על דל ואביון לתת לו מזון ומחיה, ולא תשועת הגוף לבד, כי גם נפשות אביונים יושיע ללמדם הנהגה ומוסר, ונגד שיפזר מעותיו לעניים יזכה למעלת רוב העושר, על דרך יש מפזר ונוסף עוד :
<h3>{יד}</h3>
מִתּ֣וֹךְ וּ֭מֵחָמָס יִגְאַ֣ל נַפְשָׁ֑ם וְיֵיקַ֖ר דָּמָ֣ם בְּעֵינָֽיו׃
<b style="color: gray;">רש"י</b> מתוך ומחמס . ממכות ומגזל מצאתי מתוך ל' תוך תוכות בעלי מזמות חורשי און כמו איש תככים ( משלי כ''ח ) : יגאל נפשם . ע''י משפט וצדקה שיעשה בהם :
<b style="color: gray;">מצודת דוד</b> יגאל נפשם . לבל ילכדו בידי חושבי הרעות ועושי החמס : וייקר . דם האביונים יהיה יקר וחשוב בעיניו ויתן לב להציל ממות נפשם :
<b style="color: gray;">מצודת ציון</b> מתוך . עניינו מחשבה רעה הטמונה בתוך הלב :
<b style="color: gray;">מלבי"ם פירוש המילות</b> מתוך, ונגד מ''ש וידכא עושק, אמר מתוך ומחמס יגאל נפשם, מחמס של קניניהם, ויש חמס גלוי ויש חמס נסתר ע''י מרמה ואונאה וזה קרוי תוך, ואמר יגאל נפשם, שהגאולה היא מצד הקורבה, כי יוחשבו אצלו העניים כקרוביו שהוא הגואל שלהם, ויקר דמם בעיניו, ומי שיהרוג את העני לא יועיל לו ממון רק יעשה משפט חרוץ בדם שופכו ונגד זה יזכה לרוב הכבוד שישתחוו לו מלכים :
<b style="color: gray;">מלבי"ם ביאור המילות</b> מתוך. היא המרמה הצפונה, וחמס הוא הגלוי. ויגאל בא על גאולת קרובים כנ''ל (ס''ט י''ט) :
<h3>{טו}</h3>
וִיחִ֗י וְיִתֶּן־לוֹ֮ מִזְּהַ֪ב שְׁ֫בָ֥א וְיִתְפַּלֵּ֣ל בַּעֲד֣וֹ תָמִ֑יד כָּל־הַ֝יּ֗וֹם יְבָרֲכֶֽנְהֽוּ׃
<b style="color: gray;">רש"י</b> ויחי . שלמה : ויתן לו . הקב''ה מזהב שבא , וכן היתה גם עושר גם כבוד אשר לא היה כמוך וגומר ( מ''א ג' ) : ויתפלל בעדו תמיד וגו' . היא התפלה היא הברכה כשהקב''ה אומר לאדם ברוך תהיה ל' תפלה הוא :
<b style="color: gray;">מצודת דוד</b> ויחי . על כי יהיה נפש האביון יקרה בעיניו לזה יחיה אותו מהונו ואף יעשרנו כי יתן לו מן הזהב הבא משבא : ויתפלל . ובעבור זה יתפלל תמיד בעדו ויברך אותו כל היום :
<b style="color: gray;">מלבי"ם פירוש המילות</b> ויחי, העני אשר יגאלנו מיד עושקיו כח נגד מ''ש ויקר דמם בעיניו, עי''כ יחי העני, ונגד מ''ש שיגאל נפשם מתוך ומחמס, הוסיף שיתן להעני מזהב שבא שיביאו לו דורון כמ''ש מלכי שבא אשכר יקריבו, שכמו שהעושר יהיה לו בזכות הצדקה כן יוסיף לתת מזה גם להעני, ובעבור זה יתפלל העני בעדו תמיד, וכל היום יברכנהו :
<h3>{טז}</h3>
יְהִ֤י פִסַּת־בַּ֨ר ׀ בָּאָרֶץ֮ בְּרֹ֪אשׁ הָ֫רִ֥ים יִרְעַ֣שׁ כַּלְּבָנ֣וֹן פִּרְי֑וֹ וְיָצִ֥יצוּ מֵ֝עִ֗יר כְּעֵ֣שֶׂב הָאָֽרֶץ׃
<b style="color: gray;">רש"י</b> פסת בר . ל' פסיון תוספת ורבוי , ורבותינו פירשוהו לשון גלוסקאות לימות המשיח וכל המזמור במלך המשיח , ד''א פסת בר ל' רצון כמו פייס שהבריות מתפייסין ומתרצין מאת המקום כשנותן שובע בעולם : ירעש כלבנון פריו . חטין גסין כפירות האילן ככליות של שור הגדול שהיה בימי שמעון בן שטח : ויציצו . ישראל : מעיר . מתוך ירושלים כעשב הארץ :
<b style="color: gray;">מצודת דוד</b> פסת בר . רבוי תבואה יצמח בארץ : בראש הרים . התבואה אשר תצמח בראש ההרים הנה מגודל הפירות ומרוב הרוח המצוייה בהרים ירעשו הפירות כמו רעש עצי הלבנון . ויציצו מעיר . אנשי העיר יפריחו ממנה כעשב הארץ ר''ל יפרו וירבו ויתפשטו בארץ :
<b style="color: gray;">מצודת ציון</b> פסת . ענין רבוי מלשון פשה תפשה ( ויקרא י''ג ) ועם שהוא בסמ''ך : בר . תבואה כמו לשבור בר ( ברא' מ''ב ) : ויציצו . ענין פריחה כמו ויצץ ציץ ( במדבר י''ז ) :
<b style="color: gray;">תורה תמימה</b> א"ר חייא בר יוסף עתידין צדיקים שמבצבצין ועולין בירושלים שנאמר ויציצו מעיר כעשב הארץ ואין עיר אלא ירושלים שנאמר וגנותי אל העיר הזאת וכו'.<small><span style="color: gray;">כתובות קיא ע"ב</span></small>
כתנאי הכרת תכרת הכרת בעולם הזה תכרת לעולם הבא דברי ר"ע אמר לו ר' ישמעאל והלא כבר נאמר את ה' הוא מגדף ונכרתה וכי שלשה עולמים יש אלא ונכרתה בעולם הזה הכרת לעולם הבא הכרת תכרת דברה תורה כלשון בני אדם בין ר' ישמעאל ובין ר"ע עונה בה מאי עבדי ביה לכדתניא יכול אפילו עשה תשובה ת"ל עונה בה לא אמרתי אלא בזמן שעונה בה שאלה קליאופטרא מלכתא את ר"מ אמרה ידענא דחיי שכבי דכתיב ויציצו מעיר כעשב הארץ אלא כשהן עומדין עומדין ערומין או בלבושיהן עומדין אמר לה ק"ו מחיטה ומה חיטה שנקברה ערומה יוצאה בכמה לבושין צדיקים שנקברים בלבושיהן על אחת כמה וכמה וכו'<small><span style="color: gray;">סנהדרין צ ע"ב</span></small>
יתיב רבן גמליאל וקא דריש עתידה ארץ ישראל שתוציא גלוסקאות וכלי מילת שנאמר יהי פסת בר בארץ וכו'.<small><span style="color: gray;">שבת ל ע"ב</span></small>
דאמר רב הושעיא בשעה שבנה שלמה בית המקדש נטע בו כל מיני מגדים של זהב והיו מוציאין פירות בזמניהן וכיון שהרוח מנשבת בהן היו נושרין פירותיהן שנאמר ירעש כלבנון פריו וכו'.<small><span style="color: gray;">יומא לט ע"ב</span></small>
והאמר רב אושעיא בשעה שבנה שלמה בית המקדש נטע בו כל מיני מגדים של זהב והיו מוציאין פירותיהן בזמנן וכשהרוח מנשבת בהן נושרין שנא' ירעש כלבנון פריו וכו'.<small><span style="color: gray;">יומא כא ע"ב</span></small>
<b style="color: gray;">מלבי"ם פירוש המילות</b> יהי, עתה באר השלום וההצלחה שיהיה במדינה, יהי פשיון ורבוי בר בארץ, והפשיון הזה יהיה בראש הרים, ששם ירעש פריו כמו רעש הלבנון המרובה בענפים, כמ''ש והכרמל ליער יחשב, והטעם שיהיה רק בראש הרים. כי במקום שדי תבואות יהיה עתה הרים, ושם יציצו אנשים מן הערים כמו שצצו שם עד עתה עשב הארץ :
<b style="color: gray;">מלבי"ם ביאור המילות</b> פסת. פשיון של בר, כמו אם פשה תפשה, מעיר שם המין, מן הערים יציצו אנשים כעשב הארץ :
<h3>{יז}</h3>
יְהִ֤י שְׁמ֨וֹ לְֽעוֹלָ֗ם לִפְנֵי־שֶׁמֶשׁ֮ (ינין) [יִנּ֪וֹן] שְׁ֫מ֥וֹ וְיִתְבָּ֥רְכוּ ב֑וֹ כָּל־גּוֹיִ֥ם יְאַשְּׁרֽוּהוּ׃
<b style="color: gray;">רש"י</b> יהי שמו . של שלמה נזכר לעולם בעושרו ובחכמתו : לפני שמש ינון שמו . כל ימי השמש יגדל שמו , ינון ל' מלכות ושררה כמו ( משלי כ''ט ) ואחריתו יהיה מנון , ולניני השליט על נכסי אחרים , אמרו בלבם נינם יחד ( לקמן ע''ד ) מלכיהם יחד : ויתברכו בו . אדם אומר לבנו תהי חכם ועשיר כשלמה :
<b style="color: gray;">מצודת דוד</b> יהי שמו . יזכר שמו לעולם : לפני שמש . לעולם כל ימי עמידת השמש יהיה נקרא שמו בשם שררה : ויתברכו בו . המברך את בניו יאמר בברכתו ישימך אלהים כשלמה : יאשרוהו . בעבור חכמתו וכשרון מעשיו :
<b style="color: gray;">מצודת ציון</b> ינון . ענין שם שררה כמו ואחריתו יהיה מנון ( משלי כ''ט ) : יאשרהו . ענין שבח ותהלה כמו אשרי האיש ( לעיל א' ) :
<b style="color: gray;">תורה תמימה</b> לאפוקי מדרבי הילל דאמר אין משיח לישראל שכבר אכלוהו בימי חזקיה אמר רב לא אברי עלמא אלא לדוד ושמואל אמר למשה ורבי יוחנן אמר למשיח מה שמו דבי רבי שילא אמרי שילה שמו שנאמר עד כי יבא שילה דבי רבי ינאי אמרי ינון שמו שנאמר יהי שמו לעולם לפני שמש ינון שמו וכו'.<small><span style="color: gray;">סנהדרין צח ע"ב</span></small>
<b style="color: gray;">מלבי"ם פירוש המילות</b> יהי שמו נזכר לעולם, וגם יהיה מפורסם מאד כי לפני שמש ינון שמו, שמו ילך מנין לנין דור דורים לפני מהלך השמש, כמו שהשמש סובב ומאיר ומסיר חשך הגשמי, כן שמו יסבב ויאיר ויסיר אפל הנפשות, עד שיתברכו בו כולם, וכל גוים יאשרוהו, שיחשבו אותו להאושר הנפשי עד שיכונו אושר נפשם נגד דרכיו ומעשיו :
<b style="color: gray;">מלבי"ם ביאור המילות</b> ינון. פעל משם נין ונכד. יאשרוהו. יחשבו אותו למאושר והאושר בא תמיד על ההצלחה הנפשיית :
<h3>{יח}</h3>
בָּר֤וּךְ ׀ יְהוָ֣ה אֱ֭לֹהִים אֱלֹהֵ֣י יִשְׂרָאֵ֑ל עֹשֵׂ֖ה נִפְלָא֣וֹת לְבַדּֽוֹ׃
<b style="color: gray;">רש"י</b> ברוך ה' . העושה נפלאות גדולות ברדת האש מן השמים ע''י שלמה בני :
<b style="color: gray;">מצודת דוד</b> ברוך ה' . המקום יהא מבורך על הטובה שיעשה לשלמה : לבדו . כי אין מי לעשות נפלאות כמוהו :
<b style="color: gray;">תורה תמימה</b> דרש רב יוסף מאי דכתיב אודך ה' כי אנפת בי ישוב אפך ותנחמני במה הכתוב מדבר בשני בני אדם שיצאו לסחורה ישב לו קוץ לאחד מהן התחיל מחרף ומגדף לימים שמע שטבעה ספינתו של חבירו בים התחיל מודה ומשבח לכך נאמר ישוב אפך ותנחמני והיינו דאמר רבי אלעזר מאי דכתיב עושה נפלאות (גדולות) לבדו וברוך שם כבודו לעולם אפילו בעל הנס אינו מכיר בנסו וכו'.<small><span style="color: gray;">נדה לא ע"א</span></small>
<b style="color: gray;">מלבי"ם פירוש המילות</b> ברוך ה', יען שענין הצלחת המלך הזה היה ענין אלהי בהשגחתו הפרטיית, והיה מן הנפלאות העולים על הטבע אשר יעשה ה' רק לבני ישראל, אמר ברוך ה' אלהי ישראל כי הוא עושה נפלאות לבדו, שדברים כאלה לא יעשה ע''י שליח טבעי :
<h3>{יט}</h3>
וּבָר֤וּךְ ׀ שֵׁ֥ם כְּבוֹד֗וֹ לְע֫וֹלָ֥ם וְיִמָּלֵ֣א כְ֭בוֹדוֹ אֶת־כֹּ֥ל הָאָ֗רֶץ אָ֘מֵ֥ן ׀ וְאָמֵֽן׃
<b style="color: gray;">מצודת דוד</b> שם כבודו . שמו הראוי לכבודו : וימלא כבודו . כל בני עולם יכירו כבודו . אמן ואמן . הדבר הזה יאומן וכפל המלה לחזק הענין :
<b style="color: gray;">מלבי"ם פירוש המילות</b> וברוך, ואחר שעי''כ יוכר אז כבוד ה' גם בין העמים שבאו לשמוע חכמת שלמה, והם אין מכירים את הנפלאות רק הכירו עכ''פ שם כבודו שהוא הנהגתו ע''פ הטבע, שזה ההבדל בין שם התפארת ובין שם הכבוד, שם התפארת יתגדל עת יעשה מעשים להתפאר, שהוא עת ינוסס נסים גלוים לעיני הכל כמ''ש לעשות לך שם תפארת (ישעיה ס''ג). ושם הכבוד יתגדל ע''י שהיא הראשונה ומנהיג בהנהגה הסדורה הקבועה, ובזה ימלא כבודו את כל הארץ כי כולם הכירו את כבוד ה' כי הוא הבורא והמנהיג, אמן ואמן, אמן נגד שם התפארת העושה נפלאות ששם זה יהיה אמונה אומן ויתקיים תמיד, ואמן נגד שם הכבוד :
<h3>{כ}</h3>
כָּלּ֥וּ תְפִלּ֑וֹת דָּ֝וִ֗ד בֶּן־יִשָֽׁי׃
<b style="color: gray;">רש"י</b> כלו תפלות דוד . רבותינו דרשו כלו , כל אלו תפלות דוד לכלול כל הספר על שם דוד ואף מ''ש בני קרח ועשרה זקנים ע''ש שהוא נקרא נעים זמירות ישראל ( ש''ב כ''ג ) , ויש לפתור כלו כמו נסתיימו כמו רומו מעט ( איוב כ''ד ) שומו שמים ( ירמיה ב' ) וא''כ הוא לא נכתב המזמור במקומו ואין מוקדם ומאוחר בספר ונראין הדברים שלעת זקנתו כשהמליך את שלמה אמרו :
<b style="color: gray;">מצודת דוד</b> כלו . נשלמו תפלת דוד כי המזמור הזה אמר סמוך למיתתו בעת שהמליך את שלמה ולא הוסיף לומר עוד ולא כתבה בסוף הספר כי ראה להשלים את הספר בהלולים בעבור רוב השבחים האמורים בהם :
<b style="color: gray;">מלבי"ם פירוש המילות</b> כלו, שזאת התפלה האחרונה שהתפלל לפני מותו אחרי משח את שלמה :
<h2>תהילים פרק-עג</h2>
<h3>{א}</h3>
מִזְמ֗וֹר לְאָ֫סָ֥ף אַ֤ךְ ט֭וֹב לְיִשְׂרָאֵ֥ל אֱלֹהִ֗ים לְבָרֵ֥י לֵבָֽב׃
<b style="color: gray;">רש"י</b> אך טוב לישראל אלהים . לפי שענין המזמור מדבר בצרות הבאות על עובדי המקום לכך פתח בו כך וזהו פירושו אע''פ שאני צועק ומתמה על צרותיהם של ישראל ידעתי כי הקב''ה טוב להם ולטובתם הוא מביא עליהם את הרעה כדי לזכותם לחיי העולם הבא :
<b style="color: gray;">מצודת דוד</b> אך טוב וגו' . ר''ל הן השכלתי לדעת שהאלהים הוא אך טוב לישראל ולברי לבב שבהם ולא להרשעים כי הצלחתם באמת לא לטובה יחשב :
<b style="color: gray;">מצודת ציון</b> לברי . ברור ונקי מעכירת עון :
<b style="color: gray;">מלבי"ם פירוש המילות</b> מזמור לאסף, מדבר ומתוכח על שלות הרשעים ויסורי הצדיקים, ומשיב תשובה מספקת ע''ז. - אך טוב, טרם החל לדבר מהשאלה הזאת של רשע וטוב לו וצדיק ורע לו, הקדים לאמר כי באמת לישראל אלהים הוא אך טוב, ר''ל שאינו מציע השאלה הזאת כמספק בהנהגת ה' עצמו אם הוא טוב או רע, כי כל ישראל לבם נכון בה' היותו אך טוב, אולם זה רק לברי לבב, מי שלבם בר ונכון וחזק באמונתו יאמר כן, לא כן אנכי, כי.
<h3>{ב}</h3>
וַאֲנִ֗י כִּ֭מְעַט (נטוי) [נָטָ֣יוּ] רַגְלָ֑י כְּ֝אַ֗יִן (שפכה) [שֻׁפְּכ֥וּ] אֲשֻׁרָֽי׃
<b style="color: gray;">רש"י</b> ואני . מטרם שומי זאת אל לבי כמעט נטיו רגלי ושופכו אשורי לנטות מאחרי המקום :
<b style="color: gray;">מצודת דוד</b> ואני כמעט . טרם שומי זאת על לבי כמעט היו רגלי נטויים מדרך ה' : כאין . כשעה מועטת מאפס זמן היו אשורי נשפכים מעבודת ה' וכפל הדבר במ''ש לגודל הקרוב :
<b style="color: gray;">מצודת ציון</b> אשורי . הרגלים שפוסע בהן כמו לא תמעד אשוריו ( לעיל ל''ז ) :
<b style="color: gray;">מלבי"ם פירוש המילות</b> ואני כמעט אשר נטיו רגלי, והחלותי להרהר ולדרוש ולחקור אחר הנהגת ה', הנה כאין שפכו אשורי, היה קרוב שישפכו אשורי מדרך האושר אל כפירה ומינות :
<b style="color: gray;">מלבי"ם ביאור המילות</b> שפכו אשורי. יצייר כי נושא אתו כלי מלא מן אושר נפשי שלו, וכשימעדו רגליו ליפול ישפכו האשורים שלו כאשר ישפכו מים שבכלי עת ימוט הנושאם :
<h3>{ג}</h3>
כִּֽי־קִ֭נֵּאתִי בַּֽהוֹלְלִ֑ים שְׁל֖וֹם רְשָׁעִ֣ים אֶרְאֶֽה׃
<b style="color: gray;">רש"י</b> כי קנאתי בהוללים . במערבבי דרכיהם אשר הייתי רואה את שלומם , בהוללים מערבבים כמו ( ישעי' א' ) סבאך מהול במים ( סא''א ) :
<b style="color: gray;">מצודת דוד</b> בהוללים . בהצלחת ההוללים כי עיני ראו שלום הרשעים :
<b style="color: gray;">מצודת ציון</b> בהוללים . ענין סכלות כמו והתהוללו הרכב ( ירמיה מ''ו ) ור''ל רשעים כי אין אדם עובר עבירה אא''כ נכנס בו רוח שטות :
<b style="color: gray;">מלבי"ם פירוש המילות</b> כי קנאתי בהוללים שהם מצליחים בעוה''ז, ושלום רשעים אראה, וחושב בהצלחת הרשע ג' דברים שהם משונים בם מכלל בני אדם, כי המון בני אדם כולם נכונים המה לשלש רעות כוללות, {{{א}}} מצד מזג גופם שהוא רפה וחלוש, עד שכרוך בטבעו האפיסה וההעדר על ידי ליחות השרשי שיחסר תמיד עד יבא המות, אבל הרשעים לא ישיגם רעה זאת :
<h3>{ד}</h3>
כִּ֤י אֵ֖ין חַרְצֻבּ֥וֹת לְמוֹתָ֗ם וּבָרִ֥יא אוּלָֽם׃
<b style="color: gray;">רש"י</b> כי אין חרצובות למותם . ל' אסירה כמו ( שם נ''ח ) פתח חרצובות רשע , מסגרי כבלי רשע שאוסרין בהן העניים אף כאן אין יסורין למיתתם המתים בהם מהם מתים בריאים כאולם בלא יסורין , ורבותינו פירשו חרצובו' נוטריקון שאין חרידין ועצבין מיום המיתה , ד''א שאין הקב''ה מאחר צביונם ( פירוש רצונם ) :
<b style="color: gray;">מצודת דוד</b> למותם . לעת בוא זמן מותם אין להם תחלואים ויסורים וכ''א בריא הוא כבנין אולם :
<b style="color: gray;">מצודת ציון</b> חרצבות . קשרים ואסורים כמו פתח חרצבות רשע ( ישעיה נ''ח ) ור''ל תחלואים ומכאובות . ובריא . מלשון בריאות : אולם . ארמון :
<b style="color: gray;">תורה תמימה</b> דרש רבא בר רב עולא מאי דכתיב כי אין חרצובות למותם ובריא אולם אמר הקב"ה לא דיין לרשעים שאינן חרדין ועצבין מיום המיתה אלא שלבם בריא להן כאולם וכו'.<small><span style="color: gray;">שבת לא ע"ב</span></small>
<b style="color: gray;">מלבי"ם פירוש המילות</b> כי אין חרצובות למותם, לא נמצא בטבע מזגם וגופם שיתחבא בחוריו ובסתריו חולשה שיוביל אותם אל המות, כי בריא אולם, אולם וכחם הוא בריא וחזק מאד, {{{ב}}} שכל בני אדם מלאים עמל ויגון למצוא מחיתם וצרכיהם כי אדם לעמל יולד, והם.
<b style="color: gray;">מלבי"ם ביאור המילות</b> חרצובות. פרשתי ישעיה (נ''א ו'). חור צב, חורים מכוסים וטמונים, ר''ל דבר נסתר המוביל אל המיתה. ואולם שרשו איל, והמ''ם כינוי הרבים, כחם הוא בריא וחזק :
<h3>{ה}</h3>
בַּעֲמַ֣ל אֱנ֣וֹשׁ אֵינֵ֑מוֹ וְעִם־אָ֝דָ֗ם לֹ֣א יְנֻגָּֽעוּ׃
<b style="color: gray;">מצודת דוד</b> בעמל אנוש . בעת בוא עמל על אנשים אין הוא בכלל העמל ואינם מנוגעים עם שאר בני אדם :
<b style="color: gray;">מלבי"ם פירוש המילות</b> בעמל אנוש אינמו, אינם צריכים לעמול למצוא פרנסתם כי מתפרנסים בלא עמל, {{{ג}}} שבני אדם ימצאו רעות מצד הטבע הכולל, מנגעים המשמשים בעולם, כמו נגעי התקופות ושינויי העתים והמערכת והמקומות וכדומה. והם עם אדם לא ינגעו :
<b style="color: gray;">מלבי"ם ביאור המילות</b> אנוש, אדם. אדם יציין גם המין, ר''ל נגעים המיוחדים אל מין האדם, וכן דרשו חז''ל על בנגעי בני אדם, משא''כ העמל אינו מיוחד מצד האדם, רק מצד שהוא אנוש קטן ודל :
<h3>{ו}</h3>
לָ֭כֵן עֲנָקַ֣תְמוֹ גַאֲוָ֑ה יַעֲטָף־שִׁ֝֗ית חָמָ֥ס לָֽמוֹ׃
<b style="color: gray;">רש"י</b> לכן ענקתמו גאוה . בעבור זה שאין יסורין באין עליהם העניקתם הגאוה לעלות על צוארם גסות הרוח : יעטף שית חמס למו . החמס שעושין עושה אותם שמנים ועוטף את שתותיה' ועגבותיהם בעובי שומן ובשר :
<b style="color: gray;">מצודת דוד</b> ענקתמו . מעלה גאוה סביב צוארו כענק הזה המסבב הצואר : יעטף . יכסה עצמו במסתר לארוב על אנשים לשית ולקחת החמס לעצמו :
<b style="color: gray;">מצודת ציון</b> ענקתמו . מל' ענק והוא עדי הצואר : יעטף . מל' עטיפה ומכסה : שית . ענין שימה :
<b style="color: gray;">מלבי"ם פירוש המילות</b> לכן ענקתמו גאוה, יש סביב צוארם ענק של גאוה, אשר יעטף ויכסה ויסתיר את שית חמס אשר למו, ר''ל שהגם שי''ל שית ועריה בושת של חמס שהם עושים, מ''מ השית חמס מתעטף ומסתתר ע''י הענק של גאוה שעליהם, ר''ל שע''י גאותם וגדולתם לא יגנו אותם על החמס שעושים :
<b style="color: gray;">מלבי"ם ביאור המילות</b> יעטף. בא על דבר המעטיף ומכסה על דבר, ומוסב על הענק, ושית כינוי על מקום הערוה חשופי שת (ישעיה כ') שית זונה (משלי ז'), שיכסה ערות החמס אשר למו :
<h3>{ז}</h3>
יָ֭צָא מֵחֵ֣לֶב עֵינֵ֑מוֹ עָ֝בְר֗וּ מַשְׂכִּיּ֥וֹת לֵבָֽב׃
<b style="color: gray;">רש"י</b> יצא מחלב עינימו . עיניהם בולטות מרוב שומן כל אדם כחוש עיניו משוקעות . עברו משכיות לבב . יותר ממה שלבם מייחל ומצפה באה להם תאותם עברו בהם בהשגת ידם את תאות לבם :
<b style="color: gray;">מצודת דוד</b> יצא . מרוב שומן ידמה שיצאו עיניהם כאילו אין להם עינים כי בעובי שומן הפנים יתכסו העינים : עברו . מצאו הצלחות מרובות עד כי עברו ליותר מאשר עלה בלבם להיות צופים ומביטים עליה :
<b style="color: gray;">מצודת ציון</b> משכיות . ענין הבטה וכן מי יתן לשכוי בינה ( איוב ל''ח ) והוא הלב המביט וחושב הנולדות ומושכלות וקרוב הוא ללשון ארמי כי מצפה ( בראשית ל' ) תרגומו סכותא :
<b style="color: gray;">תורה תמימה</b> מתני' מני רבי יוסי היא דתניא לבן ונכנס בשחור שחור ונכנס בלבן ה"ז מום דברי ר"מ ר' יוסי אומר לבן ונכנס בשחור ה"ז מום שחור ונכנס בלבן אינו מום שאין מומין בלבן אמר רב מ"ט דרבי יוסי דכתיב יצא מחלב עינימו תרבא דעינא איקרי עינימו סתמא לא איקרי ור"מ מ"ט מה לשון תבלול דבר המבלבל את העינים:<small><span style="color: gray;">בכורות לח ע"ב</span></small>
<b style="color: gray;">מלבי"ם פירוש המילות</b> יצא, מוסב על שית חמס, השית וערוה של חמס יצא ובוקע לחוץ, מן חלב של עינמו, אשר העינים שלהם עברו משכיות לבב, מצייר שעיני הרשעים האלה הם משונים מעיני בשר זולתם, כי עיני הרשעים הם עוברים משכיות לבב, שתחת שכל ב''א משכיות לבבם עוברים את העינים, היינו שלבם שוכה ורואה וחומד יותר מאשר יראו עיניהם, היינו מאשר נמצא אתם, כי מי שי''ל מנה מבקש מאתים, אבל הם עיניהם משיגים יותר ממה שלבם חומד כי ישיגו יותר מתאותם, (וכמ''ש למעלה י' כי הלל רשע על תאות נפשו), ושיעור הכתוב שהגם שהענק של גאוה מכסה את שית וערות חמסם, בכל זה חמסם יוצא ונראה לכל מן החלב והשומן של עיניהם (העוברים משכיות לב), שמחלב עיניהם תבקע החמס שלהם ויצא לחוץ, שכל מה שיראו בעיניהם הגם שלא יחמדוהו בלבבם הם חומסים ועושקים אותו :
<b style="color: gray;">מלבי"ם ביאור המילות</b> יצא. מוסב על השית שיוצא ומתגלה מחלב של עינימו משכיות עמ''ש ישעיה (ב' ט''ז) :
<h3>{ח}</h3>
יָמִ֤יקוּ ׀ וִידַבְּר֣וּ בְרָ֣ע עֹ֑שֶׁק מִמָּר֥וֹם יְדַבֵּֽרוּ׃
<b style="color: gray;">רש"י</b> ימיקו . את רעיהם : וידברו ברע עושק . לעשוק אביונים : ממרום ידברו . כגון פרעה וסנחריב ונ''נ מי ה' אשר אשמע בקולו ( שמות ה' ) מי בכל אלהי הארצות ( ישעי' ל''ו ) אעלה על במתי עב ( שם י''ד ) וזהו שתו בשמים פיהם :
<b style="color: gray;">מצודת דוד</b> ימיקו . ימסו בני אדם במעשיהם ובכל עת ידברו ברע ועושק וכל מחשבתם באלה . ממרום ידברו . מדברים כלפי מעלה כפרעה וסנחריב והדומים :
<b style="color: gray;">מצודת ציון</b> ימיקו . מלשון המקה והמסה :
<b style="color: gray;">מלבי"ם פירוש המילות</b> ימיקו, ממרום ידברו, מצייר שיוצא דבור ממרום ששם ידברו ויגזרו אומר על הרשעים האלה, שראוי שימיקו, ושימותו בדבר ע''י רע של עושק שלהם, כן ידברו במרום, אבל הם לא יפחדו מגזרת עירין שגזרו במרום, כי בהפך.
<b style="color: gray;">מלבי"ם ביאור המילות</b> וידברו. מענין דבר. ברע עושק. ע''י הרע של העושק :
<h3>{ט}</h3>
שַׁתּ֣וּ בַשָּׁמַ֣יִם פִּיהֶ֑ם וּ֝לְשׁוֹנָ֗ם תִּֽהֲלַ֥ךְ בָּאָֽרֶץ׃
<b style="color: gray;">מצודת דוד</b> שתו . שמו פיהם לדבר מול יושב שמים : ולשונם . אף כי לשונם תהלך בארץ מתחת השמים יעיזו פניהם לדבר מול יושב שמים :
<b style="color: gray;">תורה תמימה</b> ואמר ריש לקיש כל המספר לשון הרע מגדיל עונות עד לשמים שנאמר שתו בשמים פיהם ולשונם תהלך בארץ וכו'.<small><span style="color: gray;">ערכין טו ע"ב</span></small>
<b style="color: gray;">מלבי"ם פירוש המילות</b> שתו בשמים פיהם, הם יתנו את פיהם בשמים להכריז כרוז להפך ממה שדברו במרום, ולשונם תהלך בארץ, ר''ל ובארץ אין שומעים קול הראשון אשר דברו במרום, רק לשונם היא המהלכת והנשמעת בארץ, והם שתו בשמים פיהם ומכריזים לאמר.
<h3>{י}</h3>
לָכֵ֤ן ׀ (ישיב) [יָשׁ֣וּב] עַמּ֣וֹ הֲלֹ֑ם וּמֵ֥י מָ֝לֵ֗א יִמָּ֥צוּ לָֽמוֹ׃
<b style="color: gray;">רש"י</b> לכן ישוב עמו הלום . לפי שעמו רואים דרך רשעים צלחה ישובו על דרך הרשעים ללכת בדרכיהם : הלום . כמו מי הביאך הלום ( שופטים י''ח ) הלום פה : ומי מלא ימצו למו . ומים של פלג המלא הם ד''ת הם נחשבים למו תמצית ומזלזלים בעיניהם :
<b style="color: gray;">מצודת דוד</b> לכן . בעבור רוב שלות הרשעים עם גודל רשעתם : הלום . הנה ר''ל למעשה הרשעים ההם : ומי מלא . מי כוס מלא תרעלות ימצו וישתו ר''ל מאוד דעותיהם נמשכות אחר מעשה הרשעים ההם :
<b style="color: gray;">מצודת ציון</b> הלום . הנה כמו אל תקרב הלום ( שמות ג' ) : ימצו . מלשון מציצה : למו . להם :
<b style="color: gray;">מלבי"ם פירוש המילות</b> לכן, אחר שמה שהכריזו במרום עלינו לרעה לא בא עלינו, כי גם במרום אין שולטים עלינו להרע לנו, לכן ישוב עמו (של המרום) הלום, לשמוע לעצתנו, לא למצות המרום ופקודיו רק לעשות כמעשינו, ואז מי מלא ימצו למו, ישיגו ההשפעה של מים מלאים ממעיני הצלחה, ולא לבד שישתו כל המים, כי גם ימצו את התמצית, ר''ל שיריקו כוס ההצלחה עד שוליו, והמליצה שהגם שכפי הנהגת המרום היה ראוי שימותו הרשעים בדבר וחולאים קשים, הם מצליחים ואין שולטים בשמים עליהם להומם ולאבדם, כי ידם רמה וכאלו אין ביכולת ה' להרע להם :
<b style="color: gray;">מלבי"ם ביאור המילות</b> עמו. של המרום. מי מלא. מים של פלג אלהים מלא מים. ימצו. כמו שתית מצית, שישתו עד התמצית :
<h3>{יא}</h3>
וְֽאָמְר֗וּ אֵיכָ֥ה יָדַֽע־אֵ֑ל וְיֵ֖שׁ דֵּעָ֣ה בְעֶלְיֽוֹן׃
<b style="color: gray;">רש"י</b> ואמרו איכה ידע אל . איכה נוכל לומר שיש דיעה בהקב''ה ותורתו אמת :
<b style="color: gray;">מצודת דוד</b> איכה ידע אל . מעשה בני אדם : ויש דעה . לדעת הכל וכפל הדבר במ''ש :
<b style="color: gray;">מלבי"ם פירוש המילות</b> ואמרו, ועפ''ז בני האדם טועים להכחיש את ההשגחה, ויטענו לאמר איך אפשר לומר שידע אל מכל הנעשה בעולם השפל, הלא.
<b style="color: gray;">מלבי"ם ביאור המילות</b> איכה ידע אל, ויש דעה. לא ידע, יפול גם על מי שהוא בן דעת ואינו יודע ענין פרטי, אבל אין דעה, מציין שלא נמצא אצלו דעת כלל, תחלה יאמרו שאינו רוצה לדעת מעניני עולם השפל, באומרים עזב ה' את הארץ, ואח''כ יאמרו כדעת המינים שלא יצוייר אצלו דעה כלל, וכדעת הפילוסוף שהביא הכוזרי ובמו''נ, וכמ''ש חז''ל מה העמוד הזה וכו' :
<h3>{יב}</h3>
הִנֵּה־אֵ֥לֶּה רְשָׁעִ֑ים וְשַׁלְוֵ֥י ע֝וֹלָ֗ם הִשְׂגּוּ־חָֽיִל׃
<b style="color: gray;">רש"י</b> הנה אלה רשעים . הם ועוברים על תורתו והרי הם שלוים בעולם ומגדילים כח ועושר : ושלוי עולם . לשון שלוה : השגו . הגדילו , ומנחם פירש ישוב עמו הלום , ישוב הרשע להלום את עמו של הקדוש ברוך הוא והראשון למדתי מדבריו של ר''מ בר יצחק שליח צבור זצ''ל :
<b style="color: gray;">מצודת דוד</b> הנה אלה . רשעים הם והמה בשלוה מעולם וגדלו בעושר רב :
<b style="color: gray;">מצודת ציון</b> השגו . גדלו כמו כארז בלבנון ישגה ( לקמן צ''ב ) : חיל . עושר כמו חיל כי ינוב ( לעיל ס''ב ) :
<b style="color: gray;">מלבי"ם פירוש המילות</b> הנה אלה רשעים, שהלא הם מפורסמים ברשעם, ובכ''ז הם שלוי עולם והשגו חיל ומצליחים, ובהפך אנכי הגם שאני צדיק, בכ''ז.
<b style="color: gray;">מלבי"ם ביאור המילות</b> השגו. ענין ריבוי, כמו ואחריתך ישגא מאד :
<h3>{יג}</h3>
אַךְ־רִ֭יק זִכִּ֣יתִי לְבָבִ֑י וָאֶרְחַ֖ץ בְּנִקָּי֣וֹן כַּפָּֽי׃
<b style="color: gray;">רש"י</b> אך ריק זכיתי לבבי . כל זה מוסב על ואמרו איכה ידע אל וגם אומר אך לריק ועל חנם אנו שומרים מצותיו של הקב''ה והרי אנו נגועים כל היום :
<b style="color: gray;">מצודת דוד</b> אך ריק . לריק ובחנם הייתי זך הלבב מבלי הרהור עון ובחנם רחצתי כפי להיות מנוקים מגזל ושאר עבירות :
<b style="color: gray;">מלבי"ם פירוש המילות</b> אך ריק זכיתי לבבי שלא לחטוא במחשבה, וארחץ בנקיון כפי, שלא חטאתי שום חטא במעשה, וכ''ז לא הועיל לי, כי הלא בכ''ז.
<h3>{יד}</h3>
וָאֱהִ֣י נָ֭גוּעַ כָּל־הַיּ֑וֹם וְ֝תוֹכַחְתִּ֗י לַבְּקָרִֽים׃
<b style="color: gray;">רש"י</b> ותוכחתי . נראית כל היום תמיד מבקר לבקר מתחדשות צרות חדשות :
<b style="color: gray;">מצודת דוד</b> ואהי . והנה מעשה הטוב הועילו להיות נגוע בכל עת ולבוא עלי תוכחות יסורים בכל בוקר כי הלא להרשעים אין מחסור ואני מוכה ומעונה :
<b style="color: gray;">מלבי"ם פירוש המילות</b> ואהי נגוע כל היום בלא שום חטא ועון, והיא תוכחתי לבקרים, ר''ל שהגם שאני נגוע בחנם, בכ''ז הם הנגעים האלה הם לי תוכחת מוסר בכל בקר, שאני חושב שאין יסורים בלא עון ואני מפשפש במעשי ואוסיף אומץ ביראת ה', הגם שהרשעים הגמורים עושים עבירות גדולות ומצליחים :
<h3>{טו}</h3>
אִם־אָ֭מַרְתִּי אֲסַפְּרָ֥ה כְמ֑וֹ הִנֵּ֤ה ד֭וֹר בָּנֶ֣יךָ בָגָֽדְתִּי׃
<b style="color: gray;">רש"י</b> אם אמרתי אספרה כמו . אמר אסף אם אמרתי בלבי לספר את הכל כמו שהוא כל מה שעמו אומר על זאת : הנה דור בניך בגדתי . כלומר אשים אותם בוגדים ורשעים :
<b style="color: gray;">מצודת דוד</b> אספרה כמו . לספר הדבר כמו שהוא ר''ל כל מה שיש להרהר : הנה דור . הנה הספור יסית שאף בני הדור ההוא שהמה בניך ר''ל מאמינים בך הנה בשמעם מה שיש להרהר אעשה אותם לבוגדים ולזה לא ארבה עוד לדבר :
<b style="color: gray;">מלבי"ם פירוש המילות</b> אם, אחר שהציע השאלה הגדולה הזאת, יאמר, בבואי לברר השאלה הזאת, ראיתי שאם אומר לספר ולהציע השאלה הזאת כמו שהיא, הלא הנה דור בניך בגדתי, עי''כ יבגדו הדור בה' ויצאו לידי כפירה ואהיה מחטיא את הרבים, וכן אם.
<b style="color: gray;">מלבי"ם ביאור המילות</b> בגדתי, פעל יוצא מקומות המזומנים והמקודשים לשכר ועונש בעולם הנצחי :
<h3>{טז}</h3>
וָֽ֭אֲחַשְּׁבָה לָדַ֣עַת זֹ֑את עָמָ֖ל (היא) [ה֣וּא] בְעֵינָֽי׃
<b style="color: gray;">רש"י</b> ואחשבה . בלבי : לדעת זאת . מה היא מדתו של הקב''ה כן הוא עמל בעיני נראית היתה מדה זאת לי עמל ולא משפט :
<b style="color: gray;">מצודת דוד</b> ואחשבה . אהרהר במחשבתי לדעת ולהבין את זאת על כי נראה בעיני שהדבר הזה הוא עמל ולא משפט יושר :
<b style="color: gray;">מלבי"ם פירוש המילות</b> אחשבה לדעת זאת, אם לא אספר לרבים רק אני בפ''ע אחשב ואעיין על חקירה זאת לדעתה, גם זאת עמל הוא בעיני, גם זאת אחשב לעמל ואון, שנראה כאילו אני מסתפק בעקרי האמונה :
<h3>{יז}</h3>
עַד־אָ֭בוֹא אֶל־מִקְדְּשֵׁי־אֵ֑ל אָ֝בִ֗ינָה לְאַחֲרִיתָֽם׃
<b style="color: gray;">רש"י</b> עד . אשר באתי : אל מקדשי אל . אשר בירושלים , וראיתי מה שאירע בסנחרב ואז הבינותי לאחרית הרשעים שהוא לאבדון ואמרתי אך כל הטובה הבאה להם חלקות הם שהקב''ה מחליק להם הדרך שלהם שתהא נוחה וחלקה למען לא יתנו לב לשוב אליו ויאבדו :
<b style="color: gray;">מצודת דוד</b> עד אבא . לא הבנתי דרכי ה' עד אשר באתי אל המקדש ואל הכהנים המתבודדים שם בעיון החכמה ואת פיהם שאלתי ואדע מלין יענוני ואבינה לאחרית הרשעים שאיננה טובה :
<b style="color: gray;">תורה תמימה</b> גזר רבי תעניתא אחתינהו לר' חייא ובניו אמר משיב הרוח ונשבה זיקא אמר מוריד הגשם ואתא מיטרא כי מטא למימר מחיה המתים רגש עלמא אמרי ברקיעא מאן גלי רזיא בעלמא אמרי אליהו אתיוהו לאליהו מחיוהו שתין פולסי דנורא אתא אידמי להו כדובא דנורא על בינייהו וטרדינהו שמואל ירחינאה אסייה דרבי הוה חלש רבי בעיניה א"ל אימלי לך סמא א"ל לא יכילנא אשטר לך משטר [א"ל] לא יכילנא הוה מותיב ליה בגובתא דסמני תותי בי סדיה ואיתסי הוה קא מצטער רבי למסמכיה ולא הוה מסתייעא מילתא א"ל לא לצטער מר לדידי חזי לי סיפרא דאדם הראשון וכתיב ביה שמואל ירחינאה חכים יתקרי ורבי לא יתקרי ואסו דרבי על ידו תהא רבי ור' נתן סוף משנה רב אשי ורבינא סוף הוראה וסימנך עד אבוא אל מקדשי אל אבינה לאחריתם וכו'.<small><span style="color: gray;">בבא מציעא פה ע"ב</span></small>
<b style="color: gray;">מלבי"ם פירוש המילות</b> עד, ובהיותי נבוך בשאלה זאת ולא יכלתי לא לספרה לזולתי ולא לחקור עליה בפני עצמי, באתי בעיוני אל מקדשי אל, היינו שהשכלתי מקומות המקודשים לאל שבם תקבל הנפש גמולה ועונשה אחר המות, והשכלתי כי חיי העוה''ז אינם אחרית חיי האדם ומציאותו, כי עת תפשט הנפש שמלותיה החומריים בעת המות תבא אל מקדשי אל, ושם תחיה בחיים ערבים נצחיים טובים מחיים האלה, אז אבינה לאחריתם, ראיתי מה אחרית חיי הרשעים האלה שהצליחו ברשעם, אז ראיתי שהצלחתם פה הוא העונש היותר גדול להם, והוא כי.
<h3>{יח}</h3>
אַ֣ךְ בַּ֭חֲלָקוֹת תָּשִׁ֣ית לָ֑מוֹ הִ֝פַּלְתָּ֗ם לְמַשּׁוּאֽוֹת׃
<b style="color: gray;">רש"י</b> אך בחלקות תשית למו . כל הטובה הבאה להם שהרי סופם הפלתם למשואות :
<b style="color: gray;">מצודת דוד</b> אך בחלקות . כל טובתם המה אך לתשלום גמול מעט מעשה הטוב שעשו למען תחליק דרכם שימעדו מהר לפול בחשכת הצרות ולא יהיה להם זכות מה להגן :
<b style="color: gray;">מצודת ציון</b> תשית . תשים : למשואות . ענין חושך כמו אמש שואה ומשואה ( איוב ל' ) :
<b style="color: gray;">מלבי"ם פירוש המילות</b> אך בחלקות אשר תשית למו עי''ז הפלתם למשואות, שזה דומה כמי שכרה בור ושחת ללכוד בה ציד חיה, והחליק את הדרך המוביל אל הבור ההוא, שהגם שהחיה בעת תלך על הדרך החלק ידמה לה שהיא לטובתה להקל מהלכה, בסוף יתגלה שע''י החלקות נפלה למשואות, כן ע''י השלוה וההצלחה שהיה לו בעוה''ז ימות מיתת נצח ויפול לגיהנם, והוא כמו שבארתי בארצות השלום, שאחר שמחויב מהיושר האלהי שלא יקפח שכר כל בריה, שגם מי שהרשיע כל ימיו ועשה מצוה אחת יחויב שיתן לו שכרו עבור המצוה ההיא, וכן ראוי שהצדיק שעבר עבירה אחת יקבל את ענשה, וראה ה' כי העולם הנצחי הרוחני שבה יחיה האדם אחרי מותו נכבד הוא מאד משישלם בה שכר להרשע ועונש להצדיק, כי בהכרח יהיה השכר והעונש ההוא נצחי ואמתי, לא זמני ומדומה, ולכן ישלם שכר הרשע ועונש הצדיק, פה בעולם החומרי, אשר ההצלחה שיצליח הרשע פה ויסורי הצדיק אין להם מציאות בשכל רק בדמיון, כי העולם הגשמי בכלל הוא רק עולם המוחש נתלה בזמן ובמקום, עד שהטובות והרעות שירגשו בו הגופים אינם טובות ורעות נמצאים בפועל רק מדומים, וכן אינם נצחיים רק זמנים, וכן הם משיגים את החלק הפחות של האדם שהוא הבהמה שלו, לא אל האדם העצמי העקרי שהיא נשמתו, וא''כ בחלקות הזה שהחליק לו בעוה''ז עי''ז הפלתם למשואות לאבדן נצחי, כי ראה נא.
<b style="color: gray;">מלבי"ם ביאור המילות</b> בחלקות. הב' הוא ב' הכלי, ע''י החלקות אשר תשית : למשואות. מענין שממה וחשך :
<h3>{יט}</h3>
אֵ֤יךְ הָי֣וּ לְשַׁמָּ֣ה כְרָ֑גַע סָ֥פוּ תַ֝֗מּוּ מִן־בַּלָּהֽוֹת׃
<b style="color: gray;">רש"י</b> מן בלהות . מן שדים :
<b style="color: gray;">מצודת דוד</b> איך . כל רואיהם יתמהו עליהם ויאמרו איך נעשו שממה כרגע וכלו מן הצרות המבהילים :
<b style="color: gray;">מצודת ציון</b> ספו . ענין כליון כמו ספתה בהמות ( ירמיה י''ב ) : בלהות . הוא הפוך מן בהלות :
<b style="color: gray;">מלבי"ם פירוש המילות</b> איך היו לשמה כרגע, כי ברגע שימותו חלף ונפסק כל הצלחתם המדומה, ואז ספו וגם תמו ע''י בלהות ושדים, ר''ל שלא נשאר מהם שארית במותם, כי תאבד נפשם באבדן גוייתם ואז יהיה כלא היה, ואז.
<h3>{כ}</h3>
כַּחֲל֥וֹם מֵהָקִ֑יץ אֲ֝דֹנָי בָּעִ֤יר ׀ צַלְמָ֬ם תִּבְזֶֽה׃
<b style="color: gray;">רש"י</b> כחלום מהקיץ . כשינה שאין לה קץ שהוא שינת עולם כן היתה להם ויצא מלאך ה' ויך במחנה אשור ( ישעיה ל''ז ) : אדני בעיר צלמם תבזה . בירושלים שהרעו עליה שם נתבזה צלם דמותם ונשרפו כלם :
<b style="color: gray;">מצודת דוד</b> כחלום . כמו החלום שמעת הקיצה חלף והלך לו כן יכלו פתאום : בעיר . במקום רואים תבזה צלמם ודמותם :
<b style="color: gray;">מצודת ציון</b> צלמם . דמותם :
<b style="color: gray;">מלבי"ם פירוש המילות</b> כחלום מהקיץ, כאשר יתום החלום ע''י היקיצה, כן אתה ה', בעיר בעת יעירו ויקיצו משנתם, אז צלמם תבזה, ר''ל כי חיי העוה''ז וההצלחה או היסורים שירגיש בו אינם חיים אמתיים נפשיים רק חיים זמנים מוחשים, וכמו שבעת החלום יחלום האדם שהוא מוכה ומתיסר או שהוא מלך גוים ומצליח, והגם שבמעמד השינה יש להרגשות האלה מציאות בדמיונו, כי מרגיש הכאב או העונג, בכל זאת בעת יקיץ ישכיל כי ההרגשה הזאת שהרגיש בחלומו לא השיג הדבר כמו שהוא במציאות רק כמו שהוא בדמיונו, שהמלכות או היסורים לא היה להם מציאות חוץ לדמיונו, כן ההצלחה או היסורים שידמה לאדם שהוא מצליח או מתיסר בימי חיי הבלו אינם דברים נמצאים בפעל, כי הם נשואים על דברים בלתי נמצאים בעצמם רק במקרה, כי העולם הזמני בכללו המוחש לחושנו אין לו מציאות בעצם רק במקרה, כמו שהתבאר בפילוסופיא, והזמן עם המוחשים המתראים בו הוא ממיר מצבו בכל רגע, בלתי עומד רק שוטף ועובר, ולא תרגיש הנפש את ההצלחה או היסורים רק בעוד שהיא ישינה בחומר הלז, כי אז תחלום שהגוף שהיא לבושה בו, מולך או מתיסר אבל בעיר, בעת תעיר משנתה ותקיץ מחלומה, שאז אינה רואה את כל מאומה בידה מדברי העוה''ז, ואז צלמם תבזה, כי אז ישיגו העונש בצלמם ונפשם הרוחניית, שתחת שהנפש נקראת כבוד תהיה מבוזה כי תכרת ותרד לאבדון :
<b style="color: gray;">מלבי"ם ביאור המילות</b> בעיר. כמו בהעיר. וצלמם. היא הנפש הנצחיית, צלם אלהים שלהם.
<h3>{כא}</h3>
כִּ֭י יִתְחַמֵּ֣ץ לְבָבִ֑י וְ֝כִלְיוֹתַ֗י אֶשְׁתּוֹנָֽן׃
<b style="color: gray;">רש"י</b> כי יתחמץ לבבי . מטרם שראיתי מפלה זו ברוח הקדש היה לבבי מתחמץ על דרך הרשעים שצלחה , ובכליותי הייתי משתונן , לשון חרב שנון , וכשהוא מתפעל התי''ו ניתנת באמצע שורש התיבה כדרך כל תיבה שיסוד תחילתה שי''ן :
<b style="color: gray;">מצודת דוד</b> כי יתחמץ לבבי . כי בעוד היה לבי כעוס על הדבר ובעוד אחדד כליותי להרהר :
<b style="color: gray;">מצודת ציון</b> יתחמץ . מלשון חומץ ובא בדרך השאלה על הכעס : אשתונן . מל' שנון וחדוד :
<b style="color: gray;">מלבי"ם פירוש המילות</b> כי, בעת שיתחמץ ויזדכך לבבי ויטהרו רעיוני, וכליותי אשתונן לבקש המחשבה והעצה הנכונה, אז אראה כי.
<b style="color: gray;">מלבי"ם ביאור המילות</b> יתחמץ. יטהר כמו חמוץ בגדים (ישעיה ס''ג) לפי פרושי שם. ויל''פ שכליותי מוסב על יתחמץ כי יתחמץ לבבי וכליותי אז, אשתונן, כמו ושננתם לבניך אז אלמד לדעת שאני בער, ולדעת המפ' בא הא' תחת הה' השתונן :
<h3>{כב}</h3>
וַאֲנִי־בַ֭עַר וְלֹ֣א אֵדָ֑ע בְּ֝הֵמ֗וֹת הָיִ֥יתִי עִמָּֽךְ׃
<b style="color: gray;">רש"י</b> ואני . הייתי בער ולא הייתי יודע מה היא המדה וכבהמה הייתי עמך : ואני . אע''פ שהייתי רואה כל זה תמיד הייתי עמך ולא זזתי מיראתך :
<b style="color: gray;">מצודת דוד</b> ואני בער . עדיין הייתי בער ולא אדע מדוע דרך רשעים צלחה : עמך . בהנהגה אשר עמך הייתי כבהמה כי לא הבנתיה :
<b style="color: gray;">מצודת ציון</b> בער . שוטה וסכל :
<b style="color: gray;">מלבי"ם פירוש המילות</b> אני בער, במה שלא אדע כי בהמות הייתי עמך, שחיי הגשמים בגוף וגויה היא חיי הבהמה, כי גוף האדם אינו משונה מגוף הבהמה ולא זאת עצמות האדם והבדלו מן הבהמה, וההצלחה והיסורים שישיג בעוה''ז לא ישיג האדם, רק הבהמה שבה ישכון האדם העצמי, והיא אינו האדם רק בית ומשכן אליו, או לבושו וכסותו ושמלתו לעורו :
<h3>{כג}</h3>
וַאֲנִ֣י תָמִ֣יד עִמָּ֑ךְ אָ֝חַ֗זְתָּ בְּיַד־יְמִינִֽי׃
<b style="color: gray;">רש"י</b> אחזת ביד ימיני . להחזיקני ביראתך כשקרבו רגלי לנטות מדרכך כמו שאמר למעלה כמעט נטיו רגלי :
<b style="color: gray;">מצודת דוד</b> ואני תמיד עמך . ומ''מ הייתי תמיד עמך ולא זזתי ממך וכאלו אחזת ביד ימיני ללכת אחריך :
<b style="color: gray;">מלבי"ם פירוש המילות</b> ואני תמיד עמך, אבל אני בעצמי, שהוא האדם, שהוא נפשו ושכלו שהוא עקר האדם, אני תמיד עמך, עצמות האדם שהיא נשמתו לא ישתנה ולא יתפעל ממקרי הגוף שהוא בהמתו טובותיו ורעותיו, כי בכל השנויים שישתנה הגוף האני הוא קיים בלתי משתנה, והיא תמיד מתמדת על מעמד אחד, והיא עמך חי בחיים נכבדים אמתיים אלהיים למעלה ממקרי הזמן ותמורותיהם, כי היא דבקה בה', ואתה אחזת ביד ימיני, ימליץ כי האני הזה שהוא עצמות האדם, ר''ל נשמתו, י''ל שתי ידים, יד ימין שבו יתגבר על בהמתו וירים ימינו וישבע בחי העולם לחיות חיים מלאכיים אלהיים נבדל מן הגוף ותאוותיו, ויד שמאל הוא היד שתשפילהו לאכול באבוס אחת עם בהמתו ולחיות כחיי הבהמה ולב כסיל לשמאלו, ואתה אחזת ביד ימיני, לבל אחסה תחת הבמה, רק ארכב עליה ובל אבקש הצלחות המדומים האלה המשתנים, רק.
<h3>{כד}</h3>
בַּעֲצָתְךָ֥ תַנְחֵ֑נִי וְ֝אַחַ֗ר כָּב֥וֹד תִּקָּחֵֽנִי׃
<b style="color: gray;">רש"י</b> תנחני . נחיתני : ואחר כבוד תקחני . אילו היה טעם על כבוד היה פתרונו לאחר שהשלמת לסנחרב כל הכבוד שפסקת לו תקחנו אליך הפלת נסיך לישראל והחרבת את סנחרב עכשיו שהטעם על ואחר זה פתרונו ואחרי כן לכבוד תקחני משכתני אליך לכבוד ולתפארת :
<b style="color: gray;">מצודת דוד</b> בעצתך . כאלו נהגת אותי ללכת בעצתך : ואחר . אחר כל אלה תקח אותי הכבוד ר''ל בעבור שלא זזתי ממך השגתי את הכבוד בהבנת הדבר לאמיתו :
<b style="color: gray;">מלבי"ם פירוש המילות</b> בעצתך תנחני, היא עצת ה' להדבק בו, ולעשות הכל לשמו בלי פניה גופניית רק בעבור מצות ה' ואחר כבוד תקחני, והעצה הזאת היא תקח אותי אחר כבוד, שהיא אחר הנפש שנקראת בשם כבוד בכתבי הקדש כי היא כבוד האדם האמתי, שאלך אחר כבוד לא אחר הבזוי והשפל שהוא החומר ותאוותיו :
<b style="color: gray;">מלבי"ם ביאור המילות</b> ואחר כבוד. אחר הנפש שנקראת כבוד, ומן הנגינה נראה שפי' ואחר כך, ר''ל אחר המות אז בכבוד יקח אותי אליך ב' בעצתך, נמשך לשתים :
<h3>{כה}</h3>
מִי־לִ֥י בַשָּׁמָ֑יִם וְ֝עִמְּךָ֗ לֹא־חָפַ֥צְתִּי בָאָֽרֶץ׃
<b style="color: gray;">רש"י</b> מי לי בשמים . שום מלאך שבחרתי לי לאלוה לא בחרתי אלא אותך :
<b style="color: gray;">מצודת דוד</b> מי לי . עתה רואה אנכי כי אין מי בצבא השמים להרע או להיטיב : ועמך . לא חפצתי לשתף עמך את מי בארץ כי אין דומה לך :
<b style="color: gray;">מלבי"ם פירוש המילות</b> מי לי, עד שאקרא להמון כחותי לאמר, מי לי בשמים, מי הוא מכם השייך לשמים, שהיא הכח השמיימי הרוחני הנעלה מן הזמן והגשם, אל הכח הזה השמיימי הנמצא בי אשמע ואותו אבקש, ועמך לא חפצתי בארץ, ועם מה שאני עמך, דבק באלהות ורוחניות ע''י הנפש הרוחניית האלהית הנמצא בי, לא חפצתי בארציות כלל, ומואס אני את החומר והצלחות הארציית כולנה, רק אביט אל הצלחות שמיימיות אושריות רוחניות, כי הלא.
<h3>{כו}</h3>
כָּלָ֥ה שְׁאֵרִ֗י וּלְבָ֫בִ֥י צוּר־לְבָבִ֥י וְחֶלְקִ֗י אֱלֹהִ֥ים לְעוֹלָֽם׃
<b style="color: gray;">רש"י</b> כלה שארי . נתאוה בשרי ולבבי לך : כלה שארי . ל' תאוה כמו ( לקמן קי''ט ) כלתה לתשועתך נפשי :
<b style="color: gray;">מצודת דוד</b> כלה . בשרי ולבבי יתאוו לה' : צור לבבי . כי אלהים הוא חוזק לבבי וחלקי לעולם :
<b style="color: gray;">מצודת ציון</b> כלה . ענין תאוה : שארי . בשרי כמו אם יכין שאר לעמו ( לקמן ע''ח ) :
<b style="color: gray;">מלבי"ם פירוש המילות</b> כלה שארי ולבבי הלא כחות הגוף כולם יכלו ויתמו לבסוף, בין שארי שהוא בשר הגוף שהוא הנושא לאלה ההצלחות המדומות, וגם לבבי שהוא החפץ ומתאוה אל הצלחות האלה, הלא הוא כלה ובלתי נצחי ועם כליונם יכלו גם ההצלחות שהם נשואות עליהם, אבל צור לבבי, הצור העקרי השרשי של לבבי, הצור שעליו תום לבבי יעמוד, שהיא הנפש שהיא צור האדם ושרשו, וכן חלקי אלהים החלק האלהי הנמצא בי הלא הוא אינו כלה רק יעמד לעולם, וא''כ האושר הנישא עליו הוא ג''כ נצחי בלתי נפסד :
<b style="color: gray;">מלבי"ם ביאור המילות</b> שארי. בשרי. צור לבבי. הנפש, כמ''ש ויעתק צור ממקומו עמש''ש, וחלקי (חלק) אלהים כמו כסאך אלהים (למעלה מ''ה) :
<h3>{כז}</h3>
כִּֽי־הִנֵּ֣ה רְחֵקֶ֣יךָ יֹאבֵ֑דוּ הִ֝צְמַ֗תָּה כָּל־זוֹנֶ֥ה מִמֶּֽךָּ׃
<b style="color: gray;">רש"י</b> זונה ממך . נפרד ממך :
<b style="color: gray;">מצודת דוד</b> רחקיך . הרחוקים ממך יאבדו כאשר מעולם הכרת כל הסר ממך :
<b style="color: gray;">מצודת ציון</b> הצמתה . ענין כריתה כמו עצמו מצמיתי ( לעיל ס''ט ) : זונה . ענין הסרה ועל שם זה נקראת המנאפת בשם זונה על אשר סרחה מדרכי הצניעות :
<b style="color: gray;">תורה תמימה</b> א"ר אמי לא מת דואג עד ששכח תלמודו שנא' הוא ימות באין מוסר וברוב אולתו ישגה רב (אשי) אמר נצטרע שנאמר הצמתה כל זונה ממך כתיב התם לצמיתות ומתרגמינן לחלוטין ותנן אין בין מוסגר ומוחלט אלא פריעה ופרימה (סימן שלשה ראו וחצי וקראו) וכו'.<small><span style="color: gray;">סנהדרין קו ע"ב</span></small>
<b style="color: gray;">מלבי"ם פירוש המילות</b> כי הנה, עתה סיים דברי המזמור בכלל, אומר הנה הרשעים אובדים משתי סבות, {{{א}}} שיאבדו מעצמם מצד שהם רחוקים מה', שעז''א רחקיך יאבדו, כי קיום כל נמצא הוא מה' וכפי רחוקו ממנו אין לו קיום וחיות ומציאות, {{{ב}}} יאבדו ע''י השגחה ועונש, כי הצמתה כל זונה ממך, שתכרית אותו בהשגחה על חטאיו :
<h3>{כח}</h3>
וַאֲנִ֤י ׀ קִֽרֲבַ֥ת אֱלֹהִ֗ים לִ֫י־ט֥וֹב שַׁתִּ֤י ׀ בַּאדֹנָ֣י יְהֹוִ֣ה מַחְסִ֑י לְ֝סַפֵּ֗ר כָּל־מַלְאֲכוֹתֶֽיךָ׃
<b style="color: gray;">רש"י</b> מלאכותיך . שליחותיך רוח הקודש הבא בלבי לאמר :
<b style="color: gray;">מצודת דוד</b> ואני וגו' . יש לי קרבת אלהים כי אקרב עצמי אליו : שתי . שאשים מחסי בה' : לספר . לעסוק בספורי מעשיך הנוראים והנפלאים ולא לעסוק בדברי זולת :
<b style="color: gray;">מצודת ציון</b> מלאכותיך . מלשון מלאכה ומעשה :
<b style="color: gray;">מלבי"ם פירוש המילות</b> ואני, יש לי קיום מצד עצמי, כי קרבת אלהים לי טוב, שע''י קרבת אלהים לי, אמצא טוב ואושר, {{{ב}}} מצד ששתי בה' מחסי שמשגיח עלי בהשגחה מיוחדת ובזה שמתי מחסי, לספר כל מלאכותיך, שאספר רק המלאכיות והרוחניות שהם עניני הנפש שהיא מלאך ה' בארץ לעבוד עבודתו והוא כאלהים לדעת טוב :
<h2>תהילים פרק-עד</h2>
<h3>{א}</h3>
מַשְׂכִּ֗יל לְאָ֫סָ֥ף לָמָ֣ה אֱ֭לֹהִים זָנַ֣חְתָּ לָנֶ֑צַח יֶעְשַׁ֥ן אַ֝פְּךָ֗ בְּצֹ֣אן מַרְעִיתֶֽךָ׃
<b style="color: gray;">רש"י</b> יעשן אפך . כל הכועס נחיריו מוציאין עשן :
<b style="color: gray;">מצודת דוד</b> זנחת לנצח . למה עזבת את ישראל זה זמן רב עד שנראה כאלו כן יהיה לעולם . יעשן . למה יעשן אפך בישראל שהמה הצאן שאתה רועם :
<b style="color: gray;">מצודת ציון</b> זנחת . עזבת כמו זנח ה' מזבחו ( איכה ב ) : יעשן . הוא ענין כעס כי ע''י חמום הכעס נראה יוצא מהנחירים כמו עשן ואמר בלשון הנופל באדם כדי לשבר את האוזן :
<b style="color: gray;">מלבי"ם פירוש המילות</b> משכיל לאסף, הוסד על חרבן בהמ''ק, למה ר''ל כי מה שארך הזמן ולא נושענו, יהיה בא' משני פנים, {{{א}}} אם העזיבה היתה עזיבה עולמית ע''מ שלא לשוב אלינו עוד, עז''א למה אלהים זנחת לנצח, {{{ב}}} אם עזב רק לזמן עד יכלה כעסו רק שעדן לא נח רוגזו, ועז''א למה יעשן אפך בצאן מרעיתך :
<h3>{ב}</h3>
זְכֹ֤ר עֲדָתְךָ֨ ׀ קָ֘נִ֤יתָ קֶּ֗דֶם גָּ֭אַלְתָּ שֵׁ֣בֶט נַחֲלָתֶ֑ךָ הַר־צִ֝יּ֗וֹן זֶ֤ה ׀ שָׁכַ֬נְתָּ בּֽוֹ׃
<b style="color: gray;">רש"י</b> קנית קדם . לפני בריית עולם שנאמר ( לקמן צ' ) מעון אתה היית לנו בטרם הרים יולדו : זה שכנת בו . תקון לשון הוא כמו ( ישעיה מ''ב ) זו חטאנו לו והוא כמו אשר שכנת בו :
<b style="color: gray;">מצודת דוד</b> קנית קדם . אשר קנית לך לעם מזמן קדום מאז גאלתם ממצרים והבאתם אל הר ציון ששכנת בו והוא מקרא קצר :
<b style="color: gray;">מלבי"ם פירוש המילות</b> זכור, שלשה דברים, {{{א}}} עדתך קנית קדם שמקדם בימי האבות והשבטים קנית העדה הזאת שתהיה שלך, וכבר הבטיח להאבות להיות להם לאלהים ולזרעם אחריהם, וראוי שלא תעזוב קנינך, {{{ב}}} שאח''כ גאלת שבט נחלתך, שעת החזיקו זרים בקנינך ונחלתך, היית אתה הגואל, (שהגואל הוא מצד שיש טענה וזכות בהדבר) וא''כ ראוי שתגאלם שנית אחר שהם שבט נחלתך שהם לך לנחלה עולמית, {{{ג}}} הר ציון זה הלא שכנת בו, והאר פניך על מקדשך השמם למען ה' אשר שכן שם :
<b style="color: gray;">מלבי"ם ביאור המילות</b> נחלתך. הנחלה מציין הקנין מדור דורים מאבות לבנים, כי הנגאלים היו שלו נחלה מהאבות, והגאולה היא מצד השייכות שיש לו בדבר כנודע, ומלת זכר נמשך לשתים זכור הר ציון :
<h3>{ג}</h3>
הָרִ֣ימָה פְ֭עָמֶיךָ לְמַשֻּׁא֣וֹת נֶ֑צַח כָּל־הֵרַ֖ע אוֹיֵ֣ב בַּקֹּֽדֶשׁ׃
<b style="color: gray;">רש"י</b> הרימה פעמיך למשואות נצח . הגבה פעימות ובהלות שלך שיהו לאויביך למשואות נצח על כל אשר הרע האויב בבית המקדש , כן חברו מנחם עם ותפעם רוחו , למשואות לשון חורבן כמו שאיה ( שם ו' ) , תשאה שממה ( סא''א ) :
<b style="color: gray;">מצודת דוד</b> הרימה פעמיך . הרם רגליך ללכת להחשיך עד נצח את כל האויב העושה הרעה בבהמ''ק והוא הפוך כמו כל אויב הרע בקדש וכן כל תשא עון ( הושע יד ) ומשפטו כל עון תשא :
<b style="color: gray;">מצודת ציון</b> פעמיך . הרגלים שפוסעין בהן וכן פעמי דלים ( ישעיה כ''ו ) : למשואות . ענין חושך :
<b style="color: gray;">מלבי"ם פירוש המילות</b> (ג-ד) הרימה, שיעור הכתוב הרימה פעמיך שאגו צורריך בקרב מועדיך, הצוררים כשבאו במקדש ה' שאגו עליו בקול לאמר, הרימה פעמיך מפה, לך מפה למשואות נצח, אל חורבת נצח, ר''ל שפה ישאר שואה ושממה לנצח, ותחת ששכנת בהיכל תשכון בשממות עולם, כי כל הרע אויב בקדש, כל בקדש הרע אויב, הוא הרע והשחית כל אשר היה בקדש כן שאגו הצוררים בקרב מועדך במקדש, ונוסף לזה שמו אותותם אותות, ששמו ע''ז אות ומופת שאין יכולת בידך להציל, כי אמרו.
<b style="color: gray;">מלבי"ם ביאור המילות</b> למשאות. לחורבת, והרימה פעמיך כמו הוקר רגלך, או וישא יעקב רגליו ההליכה מפה. כל. שיעורו כל בקדש, הרע אויב :
<h3>{ד}</h3>
שָׁאֲג֣וּ צֹ֭רְרֶיךָ בְּקֶ֣רֶב מוֹעֲדֶ֑ךָ שָׂ֖מוּ אוֹתֹתָ֣ם אֹתֽוֹת׃
<b style="color: gray;">רש"י</b> מועדך . הוא בית המקדש אשר נאמר בו ונועדתי לך שם : שמו אותותם . כשגברה ידם להחריבו אז שמו להם את אותות קסמיהם שהם אותות אמת ומה הם הקסמים קלקל בחצים שאל בתרפים :
<b style="color: gray;">מצודת דוד</b> בקרב מועדך . בתוך בה ''מ מקום שהיו נועדים שם כל ישראל והשכינה עמהם : שמו אותותם אותות . אמרו שהאות שלהם הוא אות אמת כי עד לא הלך נ''נ על ירושלים עשה אותות לדעת אם יצלח כמ''ש שאל בתרפים ראה בכבד ( יחזקאל כא ) ובא לו האות ללכת ואחר שכבשה אמר שיש ממשות באלה האותות :
<b style="color: gray;">מצודת ציון</b> שאגו . צעקו : מועדך . מל' וועד ואסיפה :
<b style="color: gray;">תורה תמימה</b> אזל שדריה לטיטוס הרשע ואמר אי אלהימו צור חסיו בו זה טיטוס הרשע שחירף וגידף כלפי מעלה מה עשה תפש זונה בידו ונכנס לבית קדשי הקדשים והציע ספר תורה ועבר עליה עבירה ונטל סייף וגידר את הפרוכת ונעשה נס והיה דם מבצבץ ויוצא וכסבור הרג את עצמו שנאמר שאגו צורריך בקרב מועדיך שמו אותותם אותות וכו'.<small><span style="color: gray;">גיטין נו ע"ב</span></small>
<h3>{ה}</h3>
יִ֭וָּדַע כְּמֵבִ֣יא לְמָ֑עְלָה בִּֽסֲבָךְ־עֵ֝֗ץ קַרְדֻּמּֽוֹת׃
<b style="color: gray;">רש"י</b> יודע כמביא למעלה בסבך עץ קרדומות . יודע האויב כשהיה מכה בשערי פתחי המקדש שהוא כמביא מכותיו למעלה ברקיע ומנין היה יודע שהרי היה רואה שהיה העץ מסבך ואוחז את הקרדומות ובולען כמו שאמרו רבותינו כולהו בלעתינהו חד תרעא דירושלים , בסבך עץ קרדומות לשון נאחז בסבך ( בראשית כ''ב ) , העץ סובך אותם והם נסבכין בו :
<b style="color: gray;">מצודת דוד</b> יודע וכו' . כל מי שהביא קרדומו בסבך עצי הלבנון לחטוב ארזים להביאם לבנין בה''מ היה נודע לו כאלו מביא למעלה לפני כסא הכבוד כי למצוה רבה היה נחשב בעיניו :
<b style="color: gray;">מצודת ציון</b> בסבך . הענף נקרא סבך ע''ש שמסתבכים ונאחזים זה בזה כמו נאחז בסבך ( בראשית כ''ב ) : קרדמות . גרזנים :
<b style="color: gray;">מלבי"ם פירוש המילות</b> יודע, אמרו הלא בזה יודע שדבר זה דומה כאילו מה שמשחיתים בבהמ''ק למטה מביא אותו למעלה, היינו שרע בעיני השמים למעלה, אם יסבך העץ את הקרדמות, אם יבלעו הקרדמות בהעץ ולא יוכלו לפעול פעולתם, זה יהיה אות שהורע דבר זה למעלה, או יל''פ בזה יודע ה', אם יביא למעלה את הקרדמות המכים בהעץ, בסבך של העץ אם יבלעו בהעץ, (ובאמת אמרו חז''ל שהקרדומות נבלעו בהשערים, שתחלה נעשה האות, רק שאח''ז נפסק נס הזה, ובזה שמו אותותם אותות. שה' מסכים על החורבן) :
<b style="color: gray;">מלבי"ם ביאור המילות</b> בסבך. מקור, שיבלע העץ ויסתבכו בו הקרדומות, ולפירוש הב' בסבך שם, ויל''פ כי בעת הבנין לא נשמע מקבות וכלי ברזל בהבנתו עפ''ז אמר הלא תחלה אם באו קרדומות בסבך עץ היה נודע כאלו הביא הברזל למעלה, ואיך עתה פתוחיה בכשיל וכילפות יהלומון :
<h3>{ו}</h3>
(ועת) [וְ֭עַתָּה] פִּתּוּחֶ֣יהָ יָּ֑חַד בְּכַשִּׁ֥יל וְ֝כֵֽילַפֹּ֗ת יַהֲלֹמֽוּן׃
<b style="color: gray;">רש"י</b> ועתה . אע''פ שהיה רואה שלפני הקב''ה קשה לא נמנע מלהלום כל פתחיה וכל שעריה יחד : בכשיל וכילפות . כלי משחית של נגרים הם ובקרדומות באו לה תרגום יונתן בכשיליא , כילפות לשון ערבי הוא כך פירש דונש והוא מכלי הנגרים : יהלומון . האויבים :
<b style="color: gray;">מצודת דוד</b> ועתה . בעת החורבן כל פתוחי הזהב שעל הקירות היו הצרים הולמים ומשברים בכשיל וכילפות :
<b style="color: gray;">מצודת ציון</b> פתוחיה . ענינו החתירה והחקיקה של צורות ודקלים כמו פתוחי חותם ( שמות כ''ח ) : בכשיל וכילפות . שמות כלים עשוים לשבר בהם אבנים : יהלומון . ענין הכאה ושבירה כמו יהלמני צדיק ( לקמן קמ''א ) :
<b style="color: gray;">תורה תמימה</b> ומי סליק נבוכדנצר לירושלים והכתיב ויעלו אותו אל מלך בבל רבלתה ואמר ר' אבהו זו אנטוכיא רב חסדא ורב יצחק בר אבודימי חד אמר דמות דיוקנו היתה חקוקה לו על מרכבתו וחד אמר אימה יתירה היתה לו ממנו ודומה כמי שעומד לפניו אמר רבא טעין תלת מאה כודנייתא נרגא דפרזלא דשליט בפרזלא שדר ליה נבוכדנצר לנבוזראדן כולהו בלעתינהו חד דשא דירושלם שנאמר פתוחיה יחד בכשיל וכילפות יהלומון בעי למיהדר אמר מסתפינא דלא ליעבדו בי כי היכי דעבדו בסנחריב נפקא קלא ואמר שוור בר שוור נבוזר אדן שוור דמטא זימנא דמקדשא חריב והיכלא מיקלי פש ליה חד נרגא אתא מחייה בקופא ואיפתח שנאמר יודע כמביא למעלה בסבך עץ קרדומות הוה קטיל ואזל עד דמטא להיכלא אדליק ביה נורא גבה היכלא דרכו ביה מן שמיא שנאמר גת דרך ה' לבתולת בת יהודה קא זיחא דעתיה נפקא בת קלא ואמרה ליה עמא קטילא קטלת היכלא קליא קלית קימחא טחינא טחינת שנאמר קחי רחים וטחני קמח גלי צמתך חשפי שובל גלי שוק עברי נהרות חטים לא נאמר אלא קמח חזא דמיה דזכריה דהוה קא רתח אמר להו מאי האי אמרו ליה דם זבחים הוא דאישתפיך אמר להו אייתי ואנסי אי מדמו כסי ולא אידמו אמר להו גלו לי ואי לא סריקנא לכו לבשרייכו במסריקא דפרזלא אמרו ליה האי כהן ונביא הוא דאינבי להו לישראל בחורבנא דירושלם וקטלוהו אמר להו אנא מפייסנא ליה אייתי רבנן קטיל עילויה ולא נח אייתי דרדקי דבי רב קטיל עילויה ולא נח אייתי פרחי כהונה קטיל עילויה ולא נח עד די קטל עילויה תשעין וארבעה ריבוא ולא נח קרב לגביה אמר זכריה זכריה טובים שבהן איבדתים ניחא לך דאיקטלינהו לכולהו מיד נח הרהר תשובה בדעתיה אמר מה הם שלא איבדו אלא נפש אחת כך ההוא גברא מה תיהוי עליה ערק שדר פורטיתא לביתיה ואיתגייר וכו'.<small><span style="color: gray;">סנהדרין צו ע"ב</span></small>
<b style="color: gray;">מלבי"ם פירוש המילות</b> ועתה, הלא ראינו שלא נעשה האות הזה. כי יהלומון בכשיל וכילפות וכלי משחית, את פתוחי הזהב שעל הקירות, ואח''כ.
<b style="color: gray;">מלבי"ם ביאור המילות</b> פתוחיה. הפתוחים והצורות המפותחים על הקירות. כשיל. תרגום בקרדומות באו לה בכשילין, וכילף, כלי שמשברים בה את האבנים :
<h3>{ז}</h3>
שִׁלְח֣וּ בָ֭אֵשׁ מִקְדָּשֶׁ֑ךָ לָ֝אָ֗רֶץ חִלְּל֥וּ מִֽשְׁכַּן־שְׁמֶֽךָ׃
<b style="color: gray;">מצודת דוד</b> שלחו באש מקדשך . כמו שלחו אש במקדשך : לארץ . מקום שכינת שמך חללו והשפילו עד לארץ :
<b style="color: gray;">מצודת ציון</b> שלחו . ענין הצתה והבערה : חללו . מל' חולין :
<b style="color: gray;">מלבי"ם פירוש המילות</b> שלחו באש מקדשך ושרפוה, וגם חללו לארץ משכן שמך שהוא הארון וכלי הקדש :
<h3>{ח}</h3>
אָמְר֣וּ בְ֭לִבָּם נִינָ֣ם יָ֑חַד שָׂרְפ֖וּ כָל־מוֹעֲדֵי־אֵ֣ל בָּאָֽרֶץ׃
<b style="color: gray;">רש"י</b> אמרו בלבם נינם יחד . נינם מושליהם וכן ( לעיל ע''ב ) ינון שמו , ואחריתו יהיה מנון ( משלי כ''ט ) כל מושליהם מחשבה א' להם הראשונים כאחרונים להזדווג לפטרונם של ישראל תחלה ואח''כ יזדווגו להם ותדע שהרי שרפו כל מועדי אל שהיו בארץ כל בתי וועד שלו , פלשתים החריבו שילה נבכדנאצר החריב בית ראשון ואחרים החריבו בית שני :
<b style="color: gray;">מצודת דוד</b> נינם יחד . כל שריהם בעצה אחת : כל מועדי אל . כל המקומות המיועדות לה' בהכ''נ ובהמ''ד :
<b style="color: gray;">מצודת ציון</b> נינם . ענין שררה כמו ינון שמו ( לעיל ע''ב ) :
<b style="color: gray;">מלבי"ם פירוש המילות</b> אמרו, עד שלא לבד שנשאר המקדש חרב בימיהם, כי נינם ובני ביניהם אמרו בלבם יחד שהם שרפו כל מועדי אל בארץ, כי החורבן ערך עד ימי נינם, עד שגם נינם מתפארים שאין עוד לאלהים מקום מועד שישכן שכינתו בארץ, וכן מתראה כדבריהם, כי.
<b style="color: gray;">מלבי"ם ביאור המילות</b> נינם. מענין נין ונכד :
<h3>{ט}</h3>
אֽוֹתֹתֵ֗ינוּ לֹ֥א רָ֫אִ֥ינוּ אֵֽין־ע֥וֹד נָבִ֑יא וְלֹֽא־אִ֝תָּ֗נוּ יֹדֵ֥עַ עַד־מָֽה׃
<b style="color: gray;">רש"י</b> אותותינו . שהבטחתנו ביד נביאך אין אנו רואים אותם בימים רבים שאנו בגולה נתנבא אסף על ימי הגלות : עד מה . עד מתי נהיה בצרה זו :
<b style="color: gray;">מצודת דוד</b> אותותינו . עדיין לא ראינו אותות הגאולה ואין עוד נביא לגלות הזמן : ולא אתנו . אין מי מאתנו יודע עד מתי יתאחר :
<b style="color: gray;">מצודת ציון</b> עד מה . עד מתי וכן עד מה ה' תאנף לנצח ( לקמן ע''ט ) :
<b style="color: gray;">מלבי"ם פירוש המילות</b> אותותינו, כי שכינת האלהים בארץ היתה מתגלה, {{{א}}} ע''י נסים ונפלאות ועתה אותותינו לא ראינו, {{{ב}}} היתה מתגלה ע''י השפעת הנבואה לנביאים ועתה אין עוד נביא, {{{ג}}} היתה מתגלה ע''י רוח הקדש ועתה אין אתנו יודע עד מה :
<b style="color: gray;">מלבי"ם ביאור המילות</b> עד מה. עד דבר מה, ר''ל כל מאומה :
<h3>{י}</h3>
עַד־מָתַ֣י אֱ֭לֹהִים יְחָ֣רֶף צָ֑ר יְנָ֘אֵ֤ץ אוֹיֵ֖ב שִׁמְךָ֣ לָנֶֽצַח׃
<b style="color: gray;">מצודת דוד</b> יחרף צר . באומרו מבלי יכולת ה' הניחם ביד האויב : ינאץ . וכי ינאץ האויב את שמך לנצח בתמיה :
<b style="color: gray;">מצודת ציון</b> ינאץ . ענין בזיון :
<b style="color: gray;">מלבי"ם פירוש המילות</b> עד מתי מתחיל לטעון שראוי שיעשה ה' למען כבוד שמו, כי עד מתי. אתה אלהים, יחרף צר וינאץ אויב את שמך, הכי יהיה זה לנצח :
<b style="color: gray;">מלבי"ם ביאור המילות</b> יחרף צר, ינאץ אויב. הצר הוא בגלוי והאויב בלב כמ''ש בכ''מ, הצר מחרף בפרהסיא והאויב מנאץ בלב :
<h3>{יא}</h3>
לָ֤מָּה תָשִׁ֣יב יָ֭דְךָ וִֽימִינֶ֑ךָ מִקֶּ֖רֶב (חוקך) [חֵֽיקְךָ֣] כַלֵּֽה׃
<b style="color: gray;">רש"י</b> מקרב חיקך כלה . השליכה והוצא אותה מתוך חיקך והלחם באויביך , כלה לשון גרש כמו ( שמות י''א ) כלה גרש יגרש :
<b style="color: gray;">מצודת דוד</b> תשיב ידך . לאחור לבל הכות בו את האויב : כלה . ימינך כלה מקרב חיקך והוציאה משם והכה תכה בו את אויביך :
<b style="color: gray;">מצודת ציון</b> כלה . ר''ל מנע :
<b style="color: gray;">תורה תמימה</b> ת"ר ידך זו שמאל אתה אומר שמאל או אינו אלא ימין תלמוד לומר אף ידי יסדה ארץ וימיני טפחה שמים ואומר ידה ליתד תשלחנה וימינה להלמות עמלים ואומר למה תשיב ידך וימינך מקרב חיקך כלה וכו'.<small><span style="color: gray;">מנחות לו ע"ב</span></small>
<b style="color: gray;">מלבי"ם פירוש המילות</b> למה תשיב ידך וימינך. והלא אינך צריך לפעול פעולה נגדו רק שלא למנוע הפעולה, כי אתה משיב ידך וימינך ולא תניח את ידך לצאת כנגדו, רק הסתרת אותם בתוך חיקך לבל יעשו דבר, ואם (תוציאם) מקרב חיקך כלה, הלא אז יכלו ממילא, ולמה תעצרם בחיקך ולא תניח אותם שיצאו ויכלו אותם, ור''ל שלפעמים האויב חזק עפ''י הטבע וא''א לכלותו רק ע''פ נס ושידוד הטבע, ולזה צריך זכות הדור וכשאין הדור זכאים לא יעשה ה' נס להתנוסס, אבל פה א''צ לזה נס, כי האויב חלוש מצד טבעו ואם רק לא תשים ידך בחיקך, אם תוציא אותה מתוך חיקך יכולה עפ''י דרך הטבע, רק אתה מסתיר ידך ומונעה מלכלותו :
<b style="color: gray;">מלבי"ם ביאור המילות</b> מקרב. המ''ם מורה על ההוצאה, השיבה מקרב חיקך וכלה את האויב :
<h3>{יב}</h3>
וֵ֭אלֹהִים מַלְכִּ֣י מִקֶּ֑דֶם פֹּעֵ֥ל יְ֝שׁוּע֗וֹת בְּקֶ֣רֶב הָאָֽרֶץ׃
<b style="color: gray;">רש"י</b> ואלהים מלכי מקדם . והרי אתה תשועתנו מקדם :
<b style="color: gray;">מצודת דוד</b> מקדם . מעולם הוא מלכי והוא פועל הישועה :
<b style="color: gray;">מלבי"ם פירוש המילות</b> ואלהים מלכי מקדם, והלא מקדם היית מלכי אשר לא לבד שלא השבת ידך אל חיקך כי גם חשפת זרועך הנטויה בדרך נס, עד שהיית פועל ישועות בקרב הארץ, ר''ל כי הישועות שיעשה ה' עפ''י הטבע והמערכה הוא פועל אותם בשמים, שמצד שהוא אלהי השמים ומנהיג מערכת השמים יסדרם באופן שיושעו ישראל כפי הסדר הטבעי, אבל אם יעשה נס שלא כדרך הסדר הטבעי הקבוע בשמים, אז הוא פועל הישועות בקרב הארץ למטה, הגם שהסבות הקודמות היורדות משמים אין מסכימים לזה :
<h3>{יג}</h3>
אַתָּ֤ה פוֹרַ֣רְתָּ בְעָזְּךָ֣ יָ֑ם שִׁבַּ֖רְתָּ רָאשֵׁ֥י תַ֝נִּינִ֗ים עַל־הַמָּֽיִם׃
<b style="color: gray;">רש"י</b> ראשי תנינים . הם מצרים שנקראו תנינים שנאמר ( יחזקאל כ''ט ) התנים הגדול וגו' :
<b style="color: gray;">מצודת דוד</b> בעזך . בכחך פוררת הים לי''ב גזרים לכל שבט שביל לעצמו כן ארז''ל : על המים . כי נתקשו מי הים כסלעים והיו המצרים נזרקים עליהם ונשבר ראשם :
<b style="color: gray;">מצודת ציון</b> פוררת . ענינו הרצוץ לחתיכות רבות כמו פור התפוררה ארץ ( ישעיה כד ) . תנינים . תנים שם דג גדול שבים פרעה נקרא תנים כמ''ש בו התנים הגדול הרובץ וכו' ( יחזקאל כט ) ולכן יקראו המצרים תנינים :
<b style="color: gray;">מלבי"ם פירוש המילות</b> אתה פוררת בעזך ים, הלא נס של קריעת י''ס שנתפורר הים ונעשה יבשה לפני ישראל היה נס בקרב הארץ שלא ע''י טבע השמים והמערכה, שברת ראשי תנינים על המים, ובעת ההיא שנעשה יבשה לפני ישראל בצד אחד, הטביע את התנינים המצרים מצד השני, והיה נס כפול, והנה המצרים נקראים בשם תנינים כמ''ש התנין הגדול הרובץ בתוך יאוריו, שהיו מאמינים שיש להם כח ע''י המים ונהר נילוס שהיו עובדים אותו ואת התנינים שבו, כמ''ש לי יאורי ואני עשיתני כמש''פ שם, ובכ''ז שברת אותם על המים :
<h3>{יד}</h3>
אַתָּ֣ה רִ֭צַּצְתָּ רָאשֵׁ֣י לִוְיָתָ֑ן תִּתְּנֶ֥נּוּ מַ֝אֲכָ֗ל לְעָ֣ם לְצִיִּֽים׃
<b style="color: gray;">רש"י</b> ראשי לויתן . פרעה נקרא כן שנאמר ( ישעיה כ''ז ) יפקוד ה' בחרבו הקשה על לויתן וגו' : תתננו מאכל לעם לציים . נתת ממונו לעם ישראל לאוכלו לציים לכתות וצבאות שהוצאת , ציים סיעות כמו ( במדבר כ''ד ) וצים מיד כתים כתרגומו וסיען :
<b style="color: gray;">מצודת דוד</b> ראשי לויתן . שריו ושלישיו של פרעה הנקרא לויתן : תתננו מאכל . נתת עושרם לבזה לעם ישראל שהלכו במדבר מקום ציה ושממה :
<b style="color: gray;">מצודת ציון</b> רצצת . ענץ שבירה לחתיכות : לויתן . זה פרעה כי התנין הגדול הוא לויתן כמ''ש את התנינים הגדולים ( בראשית א ) והוא הלויתן ובת זוגו : לציים . מל' ציה ושממה :
<b style="color: gray;">מלבי"ם פירוש המילות</b> אתה רצצת ראשי לויתן, שהם שרי המצרים וגדוליהם, תתננו מאכל לעם לציים, העם שהלכו בציה ומדבר שהם בזו בזת המצרים ושלל הלויתן :
<b style="color: gray;">מלבי"ם ביאור המילות</b> לעם לציים. לעם שוכני ציה, והלמ''ד כפול, כמו לעדך ליעקב, לאדוני לעשו :
<h3>{טו}</h3>
אַתָּ֣ה בָ֭קַעְתָּ מַעְיָ֣ן וָנָ֑חַל אַתָּ֥ה ה֝וֹבַ֗שְׁתָּ נַהֲר֥וֹת אֵיתָֽן׃
<b style="color: gray;">רש"י</b> אתה בקעת . לישראל מן הצור מעיינות : אתה הובשת . ירדן שהוא נהר איתן :
<b style="color: gray;">מצודת דוד</b> אתה בקעת . את הסלע והוצאת להם מעין ונחל : נהרות איתן . זה הים והירדן ר''ל עשית להם נסים מחולפים במקום היובש השפעת מים ומקום המים הובשת :
<b style="color: gray;">מצודת ציון</b> הובשת . מל' יבש : איתן . ענין חוזק כמו איתן מושבך ( במדבר כד ) :
<b style="color: gray;">מלבי"ם פירוש המילות</b> אתה, וגם ראינו שאתה פועל פעולות הפכיות, בצד אחד בקעת את הסלע ונעשה ממנו מעין ונחל, ובצד אחר הובשת נהרות איתן, שתעשה מן העפר מים ומן המים עפר, וכמ''ש מה לך הים כי תנוס ההופכי הצור אגם מים :
<b style="color: gray;">מלבי"ם ביאור המילות</b> בקעת מעין, בקעת הצור שיהיה מעין, וכן וטחני קמח :
<h3>{טז}</h3>
לְךָ֣ י֭וֹם אַף־לְךָ֥ לָ֑יְלָה אַתָּ֥ה הֲ֝כִינ֗וֹתָ מָא֥וֹר וָשָֽׁמֶשׁ׃
<b style="color: gray;">רש"י</b> לך יום . גאולתם של ישראל : אף לך לילה . ועמך היו בצרות הלילה : אתה הכינות מאור ושמש . אתה הכינות להם מאור התורה :
<b style="color: gray;">מצודת דוד</b> לך יום . ר''ל אתה בראתם : אתה הכינות . להיות על כנם ולא ישנו את תפקידם : מאור . הוא הירח הנקרא מאור הקטן ( בראשית א ) :
<b style="color: gray;">מצודת ציון</b> הכינות . מל' כן ובסיס :
<b style="color: gray;">מלבי"ם פירוש המילות</b> לך יום, ובאר הטעם שביכלתך לשנות ולהפך סדרי המציאות אחר שסדר הטבעי כולו הקבע מאתך ומתיחס אליך ולכן תוכל לשנותו כרצונך, ובאר שסדר הילוך המאורות הוא קבוע מאתך, בין המהלך היומי שסובבים את הגלגל בכל יום ממזרח למערב שממנו בא היום והלילה, לך יום אף לך לילה, הגם שהלילה הוא העדר האור הוא מתיחס אליך, כי אתה הכינות מאור ושמש, שגם אל הלילה הכינות מאור הלבנה שמקבל אורו מן השמש :
<h3>{יז}</h3>
אַתָּ֣ה הִ֭צַּבְתָּ כָּל־גְּבוּל֣וֹת אָ֑רֶץ קַ֥יִץ וָ֝חֹ֗רֶף אַתָּ֥ה יְצַרְתָּם׃
<b style="color: gray;">רש"י</b> אתה הצבת . להם כל גבולות ארצם בכל טוב : קיץ וחרף אתה יצרתם . הרי זה דוגמת ( ירמיה ה' ) שבועות חוקות קציר ישמור לנו , לא שנית לנו סדר השנים :
<b style="color: gray;">מצודת דוד</b> כל גבולות ארץ . להיות כל מחוז במקום הראוי לו :
<b style="color: gray;">מצודת ציון</b> הצבת . העמדת : קיץ . ימות החמה : וחורף . ימות הגשמים :
<b style="color: gray;">מלבי"ם פירוש המילות</b> אתה, וגם התנועה השנתית שתלך השמש מצפון לדרום ומדרום לצפון על קו המזלות, הוא מאתך, כי אתה הצבת כל גבולות ארץ, שעי''כ יצוייר הישוב בארץ בצפון ובדרום, כי קיץ וחורף אתה יצרתם, שעי''כ יהיה הקיץ והחורף לפי מה שתלוז השמש מן קו המשוה לצפון ולדרום כנודע וכנ''ל סי' י''ט, עד שגם בסדור הטבעי נמצא פעולות הפכיים, והכל לתכלית ישוב הארץ וכולם בחכמה עשית :
<h3>{יח}</h3>
זְכָר־זֹ֗את א֭וֹיֵב חֵרֵ֣ף ׀ יְהוָ֑ה וְעַ֥ם נָ֝בָ֗ל נִֽאֲצ֥וּ שְׁמֶֽךָ׃
<b style="color: gray;">רש"י</b> זכר זאת אויב וגו' . ואחרי שכל תשועתנו בך זכור זאת אשר האויב חרף אותך בהשמידו אותנו :
<b style="color: gray;">מצודת דוד</b> זכר . ר''ל אם אמנם הכל בידך ותשגיח על הכל זכר גם זאת מה שהאויב היה מחרף את ה' : ועם נבל . כפל הדבר במ''ש :
<b style="color: gray;">מצודת ציון</b> נאצו . ענין בזיון :
<b style="color: gray;">מלבי"ם פירוש המילות</b> זכר זאת אויב חרף ה', הגם שסדר היום והלילה וחקות הטבע הם מאתך, הלא זאת היא הסבה שהאויב מחרף את ה', כי ע''י שרואה שהטבע הולך על סדר קיים קבוע יאמר כי עולם כמנהגו נוהג ולית דין ולית דיין, ועם נבל נאצו שמך המפורסם שאתה בורא כל, ואומר שהכל הוא בטבע, וא''כ ראוי שתראה נפלאותיך ונסיך כבימי קדם :
<h3>{יט}</h3>
אַל־תִּתֵּ֣ן לְ֭חַיַּת נֶ֣פֶשׁ תּוֹרֶ֑ךָ חַיַּ֥ת עֲ֝נִיֶּ֗יךָ אַל־תִּשְׁכַּ֥ח לָנֶֽצַח׃
<b style="color: gray;">רש"י</b> אל תתן לחית . לגדודי האומות כמו ( ש''ב כ''ג ) ויאספו פלשתים לחיה : נפש תורך . תור שלך וי''ת לשון תורים ובני יונה התור הזה משמת הזכר בן זוגה אינה מזדווגת לאחר אף ישראל לא החליפוך באל אחר אע''פ שרחקת מהם והיו כאלמנה : חית ענייך . נפש ענייך :
<b style="color: gray;">מצודת דוד</b> לחית . לעדת העובדי כוכבים אל תמסור נפש ישראל : חית ענייך . עדת ישראל שהמה עניים ומוכנעים :
<b style="color: gray;">מצודת ציון</b> לחית . ענין עדה וקבוץ וכן חית פלשתים ( ש''ב כג ) : תורך . מל' תור והיא כנסת ישראל והמשילה לתור כמו שהמשילה ליונה כמ''ש יונתי בחגוי הסלע ( ש''ה ב ) :
<b style="color: gray;">מלבי"ם פירוש המילות</b> אל, (טענה ב') הלא ראוי ג''כ שתושיע בשבילנו, שישראל שדומים כתור וגוזל בל יטרפוהו החיות הטורפות, וגם חית ענייך היינו נפש חיה שלה, שהיא נשמתה האלהית, אל תשכח לנצח ר''ל כי מבואר מסוד המציאות שהצורות נכנעות זו תחת זו, עד שלכן יכנעו החיות החלשות נגד הטורפות מצד טבע צורותיהם, יאמר הגם שישראל דומה כתור, שהוא עוף בייתי חלוש ונוסעת בטבע, כן הם נוסעים ומטולטלים וחלשים, ראוי בל תתננה לחיות הטורפות מצד חיתה, נשמת חיים שבה, שהיא הצורה היותר עליונה מכל הצורות שבעולם השפל, כי היא בת אלהים חיים :
<b style="color: gray;">מלבי"ם ביאור המילות</b> נפש, חית. באו בהגבלה שניהם על הנפש, וחיה היא הנפש הנצחית שנקראת חיה על שחיה לעולם, ונפש היא נפש החיונית, ועל שניהם ביחד אמר ויהי האדם לנפש חיה. תורך. התור היא היונה הנוסעת, וע''כ ממשיל בו את ישראל (המשולים ליונה) בעת נסיעתם מגולה אל גולה :
<h3>{כ}</h3>
הַבֵּ֥ט לַבְּרִ֑ית כִּ֥י מָלְא֥וּ מַחֲשַׁכֵּי־אֶ֝֗רֶץ נְא֣וֹת חָמָֽס׃
<b style="color: gray;">רש"י</b> הבט לברית . אשר כרת את אבותינו : נאות חמס . נוה חמס לשון מדור :
<b style="color: gray;">מצודת דוד</b> הבט . ראה הברית אשר כרת לאבותינו לגאול בניהם : מחשכי ארץ . המקומות שישבו בהם בחשכת החורבן נתמלאו מדורי חמס :
<b style="color: gray;">מצודת ציון</b> מחשכי . מל' חושך : נאות . מדור :
<b style="color: gray;">מלבי"ם פירוש המילות</b> הבט לברית, (טענה ג') כי בסוף התוכחות שבתו''כ אמר וזכרתי את בריתי יעקוב וכו' והארץ אזכר, והארץ תעזב וזכרתי להם ברית ראשונים, באר שאחרי שתשיגם המון צרות וגם הארץ תעזב אז יזכור ברית האבות וברית שכרת עמהם על הארץ, ועז''א אחר שכבר מלאו מחשכי ארץ נאות חמס, שבארץ צרה וחשכה והמחשכים שלה מלאו נות חמס, ראוי שתבט לברית שכרת ע''ז עם האבות :
<h3>{כא}</h3>
אַל־יָשֹׁ֣ב דַּ֣ךְ נִכְלָ֑ם עָנִ֥י וְ֝אֶבְי֗וֹן יְֽהַלְל֥וּ שְׁמֶֽךָ׃
<b style="color: gray;">רש"י</b> אל ישוב דך נכלם . אל ישוב דך מלפניך בתפילתו נכלם :
<b style="color: gray;">מצודת דוד</b> דך . המדוכה אל ישוב נכלם בעת תפלתו רק קבלם ברצון ואז העני והאביון יהללו את שמך בעבור זה :
<b style="color: gray;">מלבי"ם פירוש המילות</b> אל, (טענה ד') שראוי שתושיע את המקוה לך לבל ישוב דך נכלם, וכדי שעני ואביון יהללו שמך שאתה מושיע חוסי בך ושומע אל אביונים :
<h3>{כב}</h3>
קוּמָ֣ה אֱ֭לֹהִים רִיבָ֣ה רִיבֶ֑ךָ זְכֹ֥ר חֶרְפָּתְךָ֥ מִנִּי־נָ֝בָ֗ל כָּל־הַיּֽוֹם׃
<b style="color: gray;">רש"י</b> חרפתך . גדופיך כמו זאת אויב חרף :
<b style="color: gray;">מצודת דוד</b> ריבך . כי למולך קמו לגדף : כל היום . מה שחרף בכל עת :
<b style="color: gray;">מצודת ציון</b> מני . כמו מן :
<b style="color: gray;">מלבי"ם פירוש המילות</b> קומה, (טענה ה') הלא ראוי שתקום לריב ריבך מה שנוגע לכבודך המחולל, כי ראוי שתזכר חרפתך מני נבל כל היום, שהוא, {{{א}}} שפלות המבייש שהוא נבל, {{{ב}}} התמדת החירוף כל היום, {{{ג}}} שהם עצמם ילעגו עליך בזה, ויאמרו.
<h3>{כג}</h3>
אַל־תִּ֭שְׁכַּח ק֣וֹל צֹרְרֶ֑יךָ שְׁא֥וֹן קָ֝מֶ֗יךָ עֹלֶ֥ה תָמִֽיד׃
<b style="color: gray;">מצודת דוד</b> עלה תמיד . אשר הוא עולה תמיד לחרף כלפי מעלה :
<b style="color: gray;">מצודת ציון</b> שאון . ענין המיה :
<b style="color: gray;">מלבי"ם פירוש המילות</b> אל תשכח קול צורריך, כן שאון קמיך עולה תמיד, שהעם עצמם יאמרו בשאון וקול בניאוץ ובוז שלא תשכח קול צורריך, יצייר במליצה שע''י ששאונם עולה תמיד הם עצמם מזכירים אותך תמיד בל תשכח קול צורריך רגע :
<h2>תהילים פרק-עה</h2>
<h3>{א}</h3>
לַמְנַצֵּ֥חַ אַל־תַּשְׁחֵ֑ת מִזְמ֖וֹר לְאָסָ֣ף שִֽׁיר׃
<b style="color: gray;">רש"י</b> אל תשחת . את ישראל :
<b style="color: gray;">מצודת דוד</b> אל תשחת . ר''ל בזה המזמור יתרצה לה' לבל ישחית את ישראל בהיותם בגולה :
<b style="color: gray;">מלבי"ם פירוש המילות</b> למנצח אל תשחת, השיר הזה יסדו אסף בשם היושר והמישרים, בו חשפה המליצה את זרוע קדשה ותדבר נשגבות, בו יתיצב היושר והמישור והמישרים כעצם מופשט חי, וישיר שיר נשגב לספר כח המישרים, עד שמישרים הוא המחבר ומדבר זה השיר, הוא עשו ויכוננהו, להגיד בו גודל כח המישרים ותעצומו וגבורתו, וכפי הנראה חברו את השיר הזה בימי יהושפט, שאז היה בצרה מן האויבים שבאו עליהם, וע''י זכות המשפט והמישרים שהעמיד יהושפט שופטים בכל עיר ועיר, נצולו, וזה רמז במלת אל תשחת, אז ראו מה גדול כח המישרים והיושר, וידבר דבריו בשיר משכיל ושכל טוב ודעת :
<h3>{ב}</h3>
ה֘וֹדִ֤ינוּ לְּךָ֨ ׀ אֱ‍ֽלֹהִ֗ים ה֭וֹדִינוּ וְקָר֣וֹב שְׁמֶ֑ךָ סִ֝פְּר֗וּ נִפְלְאוֹתֶֽיךָ׃
<b style="color: gray;">רש"י</b> הודינו לך אלהים . על הטובה הודינו אף על הרעה וקרוב בפינו שמך תמיד : ספרו . דורותינו נפלאותיך תמיד :
<b style="color: gray;">מצודת דוד</b> הודינו . בכל עת אנו מודים לה' : וקרוב שמך . וכן בכל עת קרוב לנו שמך להציל ולהושיע : ספרו . ר''ל כאשר אבותינו ספרו נפלאותיך :
<b style="color: gray;">מלבי"ם פירוש המילות</b> הודינו, הפסוק הראשון הוא כעין הצעה, יאמר אנחנו מודים לך אלהים על התשועה שעשית לנו, וקרוב שמך ספרו נפלאותיך, ר''ל הגם שאם נראה ההנהגה בדרך הטבע נדמה לנו ששמך רחוק מזה העולם, כי ידומה שהעולם כמנהגו נוהג, אבל אם נראה נפלאותיך, עת שתפליא פלאות ותשדד את הטבע, אז נראה ששמך קרוב ומשגיח על העולם השפל, ושעור הכתוב נפלאותיך ספרו כי קרוב שמך, הנפלאות שלך הם יספרו ויודיעו לנו כי שמך הוא קרוב אל בריותיך ושאתה קרוב לכל קוראיך :
<b style="color: gray;">מלבי"ם ביאור המילות</b> ספרו. לדעת המפרש היל''ל ספרנו :
<h3>{ג}</h3>
כִּ֭י אֶקַּ֣ח מוֹעֵ֑ד אֲ֝נִ֗י מֵישָׁרִ֥ים אֶשְׁפֹּֽט׃
<b style="color: gray;">רש"י</b> כי אקח מועד . כשיש לנו יום טוב אין אנו עסוקים בנבול פה וקלות ראש : אני מישרים אשפוט . אנו נותנין אל לבנו להללך ולשבחך מעין המאורע ליום :
<b style="color: gray;">מצודת דוד</b> כי אקח מועד . ר''ל לא אשפוט מישרים באקראי לבד כ''א אקח זמן קבוע על הדבר :
<b style="color: gray;">מצודת ציון</b> מועד . זמן :
<b style="color: gray;">מלבי"ם פירוש המילות</b> (ג-ד) כי אקח מועד, ימליץ שהמישרים והיושר הוא היסוד שעליו העולם עומד, ויצייר כאלו הארץ עומדת על עמודים, ועמודי הארץ מכוננים על בסיס אחד שהיא המישרים והיושר, כמו שהמליצו חז''ל על עמוד אחד העולם עומד וצדיק שמו, ועפ''ז אם נצייר כי יתמוטט וימעד ממקומו המכון והבסיס שעליו תתכונן הארץ, והוא אם המישרים והיושר ימעד ויתמוטט ממקומו, ממילא תתמוגג הארץ ממקומה ויכלו כל יושביה, עפ''ז שם המשורר בפי המישרים, לאמר ''אני מישרים כי אקח מועד'' היושר אומר, אם אנכי מישרים ויושר, אקבל המעדה והתמוטטות, אם אני מישרים אמעד ממקומי, אז אשפט ואחליט בדעתי, כי נמוגים ארץ כל יושביה, שבודאי נמוגו והתמוטטו הארץ ויושביה, כי אנכי (מישרים) תכנתי עמודיה, אחר שאני מישרים אני הוא הכן והבסס שעלי מכוננים עמודי הארץ, א''כ אם אני מישרים אמעד ממקומי בהכרח שתפול ותמוג הארץ שהיא מכוננת ונסמכת עלי. סלה נשלם הדבור הראשון, של מישרים :
<b style="color: gray;">מלבי"ם ביאור המילות</b> מועד. מלשון ולא מעדו קרסולי, התמוטטות, וכן פרשתי מ''ש (צפניה ג') נוגי ממועד, ואמר אקח מועד, כי היושר לא ימעד מעצמו רק ע''י המעדה של האנשים אשר את הישרה יעקשו. אני מישרים. מישרים הוא שם המופשט של היושר, היושר אומר על עצמו אני מישרים כי אמעד. אשפט. בא גם על שפיטת הרעיון והמחשבה, כמו הנה נא ערכתי משפט (איוב י''ג) :
<h3>{ד}</h3>
נְֽמֹגִ֗ים אֶ֥רֶץ וְכָל־יֹשְׁבֶ֑יהָ אָנֹכִ֨י תִכַּ֖נְתִּי עַמּוּדֶ֣יהָ סֶּֽלָה׃
<b style="color: gray;">רש"י</b> נמוגים ארץ וכל יושביה וגו' . ביום מתן תורה כשהיו נמוגים הארץ וכל יושביה מתנאי שהתנית עם מעשה בראשית אם לא יקבלו וכו' תחזרו לתוהו ובהו : תכנתי עמודיה . כשאמרתי נעשה ונשמע :
<b style="color: gray;">מצודת דוד</b> נמוגים . כשלא רצו העובדי כוכבים לקבל התורה והיו נמוגים מוסדי הארץ וכל יושביה כי היו קרובים לחזור לתוהו ובוהו : אנכי . הנה אנכי תכנתי עמודי הארץ להשאר על עומדם עד עולם כי אני קבלתי התורה :
<b style="color: gray;">מצודת ציון</b> נמוגים . מל' המגה והמסה : תכנתי . מל' כן ובסיס :
<b style="color: gray;">מלבי"ם ביאור המילות</b> תכנתי. כמו ויעמידו בית האלהים על מתכונתו, העמדתי עמודים על מכונם, אולם לדעתי שרשו כון, כמו וכנו נחשת, וכנה אשר נטעה ימינך, והתי''ו בא להוראת הבנין, כמו תרגלתי (הושע י''א ג') כמש''ש שיש עוד בנין תפעל וסימנו תי''ו בראש, אנכי הכן והבסיס של העמודים שלה :
<h3>{ה}</h3>
אָמַ֣רְתִּי לַֽ֭הוֹלְלִים אַל־תָּהֹ֑לּוּ וְ֝לָרְשָׁעִ֗ים אַל־תָּרִ֥ימוּ קָֽרֶן׃
<b style="color: gray;">רש"י</b> להוללים . לרשעים המערבבים את ישראל :
<b style="color: gray;">מצודת דוד</b> אמרתי . לזה אמרתי לרשעי עובדי כוכבים אל תרשיעו את ישראל להעבירם מה' ומתורתו כי פן יוחזר העולם לתוהו : אל תרימו קרן . על ישראל להחטיאם :
<b style="color: gray;">מצודת ציון</b> להוללים אל תהולו . ענין סכלות ורשע כמו קנאתי בהוללים ( לעיל ע''ג ) : קרן . ענץ ממשלה והתחזקות שהקרן הוא לחוזק לבעלי הקרן :
<b style="color: gray;">מלבי"ם פירוש המילות</b> (ה-ו) אמרתי, גם זה דברי היושר ומישרים, הנה היושר הוא נטוע בטבע כל אדם ובנפשו, שנפש כל אדם נבראת באופן שנטוע בלבה אהבת היושר והצדק, והרשע הנוטה מן המישרים הוא דבר שהוא נגד טבע נפשו, ונפשו תיסרהו ותאלצהו בכח היושר הנטוע בה להשיבו אל הטוב, וע''כ הרשעים מלאים חרטה, עפ''ז יאמר מישרים במליצתו, אני מישרים אמרתי להוללים אל תהולו, אני מישרים מיסר את ההוללים מוכיח אותם בל יהולו, ואני האומר לרשעים אל תרימו קרן ואל תרימו למרום קרנכם ואל תדברו בצואר עתק, אם תראה שהרשעים נותנים אל לבם ומתחרטים על מעשיהם, ונפשם תיסרם בל יהולו, ובל ירימו קרנם נגד המרום ובל ימרו בה', מי הוא המיסר אותם והאומר להם כן. ? אני מישרים, אני אני הוא האומר כן לרשעים, ר''ל טבע היושר הנטוע בנפשם הוא האומר להם ומיסרם לבל יהולו ובל ירימו קרנם, כי היושר שבטבע האדם ייסרהו וישים בלבו שישוב אל היושר והטוב ולא ירים קרן נגד ה' :
<b style="color: gray;">מלבי"ם ביאור המילות</b> אל תהולו. אל תתעסקו בדברי הוללות :
<h3>{ו}</h3>
אַל־תָּרִ֣ימוּ לַמָּר֣וֹם קַרְנְכֶ֑ם תְּדַבְּר֖וּ בְצַוָּ֣אר עָתָֽק׃
<b style="color: gray;">מצודת דוד</b> אל תרימו . אל תתגאו עם התרוממות ואל תדברו כלפי מעלה בחוזק הצואר ר''ל בגאוה רבה :
<b style="color: gray;">מצודת ציון</b> עתק . ענין חוזק כמו ידברו עתק ( לקמן צד ) :
<b style="color: gray;">מלבי"ם ביאור המילות</b> אל. נמשך לשתים, אל תרימו, אל תדברו :
<h3>{ז}</h3>
כִּ֤י לֹ֣א מִ֭מּוֹצָא וּמִֽמַּעֲרָ֑ב וְ֝לֹ֗א מִמִּדְבַּ֥ר הָרִֽים׃
<b style="color: gray;">רש"י</b> כי לא ממוצא . השמש וממערבו ולא מן המדברות שאתם מפרשים בשיירא להרבות ממון לא בכל אלה להרים קרן :
<b style="color: gray;">מצודת דוד</b> כי לא . וכו' הרים . ר''ל ההרמה לא באה לכם מרוח מוצא השמש ולא ממערב ולא ממדבר כי איננה באה מאליה :
<b style="color: gray;">מצודת ציון</b> הרים . מלשון הרמה :
<b style="color: gray;">מלבי"ם פירוש המילות</b> (ז-ח) כי לא, גם זה דברי היושר והמישרים, אני אמרתי להרשעים בל ירימו קרן, כי ההגבהה וההתרוממות אינה ביד האדם רק הוא מה' שהוא ישפיל והוא ירים את מי שירצה והאדם לא יוכל להרים קרנו בכחו כי המגביה א''ע הקב''ה משפילו, כן ידבר המישרים אל לב הרשע, ר''ל שהיושר הנטוע בלבו ייסרהו כן ויתן בלבו שלא ירים קרן נגד ה', ואמר כי לא ממוצא וממערב (הרים) ולא ממדבר הרים, ר''ל כי בסבת מה שנמצא בכדור הארץ מקומות מלאים הרים גבנונים רמים ונשאים, ומקומות מלאים עמקים ובקעות, נחלקו חכמי הטבע, שהקדמונים היו אומרים שרוב ההרים הם אצל הצירים, אצל ציר הצפונים והדרומי ששם הוא מדבר ואין בו ישוב מצד הקור ושם ישתרעו רוב ההרים, עד שאמרו כי ממדבר הרים, ר''ל שהמדבר וחסרון הישוב אשר שם הוא סבת ההרים, והאחרונים (אשר דעתם שהארץ תסובב בכל יום ממערב למזרח סביב קוטרה כדעת קופערניקוס) יאמרו שרוב ההרים נמצאו במוצא ובמערב, ר''ל על קו המשוה, ששם תזרח השמש ותערב, (כי יראו שאם יסובב כדור סביב קוטרו יפלו כל חלקיו אל אמצעו, באשר מהירות הסיבוב תגדל יותר באמצע הכדור ממה שהוא בשני ציריו, וע''כ יאמרו שע''י סיבוב הארץ התנענע ראש עפרות תבל אל האמצע סביב קו המשוה) כי ידוע שהארץ הוגבהה סביב המשוה כמה פרסה, ולפי דעתם יאמרו כי ממוצא וממערב הרים, אולם האמת כשנשקיף על מפת הארץ נראה שאין להחליט בזה שום סבה, כי ההרים ישתרעו בלי סדרים, ואינם מיוחדים לא לצד המשוה לבד, ולא לצד הצירים לבד, עד שאין בידינו שום סבה למה במקום זה יש הר ובמקום זה יש עמק ושפלה, רק שכן גזר ה', ועז''א שהאמת הוא כי לא ממוצא וממערב סבת ההרים כדעת האחרונים, ולא ממדבר סבת ההרים כדעת הקדמונים, רק כי אלהים שופט, והוא גזר על כל מקום ומקום ואמר, מקום זה ישפיל, ומקום זה ירים, ומזה ילמדו תוכחת מוסר שההשפלה וההתרוממות אינו דבר תלוי ביד הטבע רק בגזרת ה', הוא ירים והוא ישפיל את אשר ירצה :
<h3>{ח}</h3>
כִּֽי־אֱלֹהִ֥ים שֹׁפֵ֑ט זֶ֥ה יַ֝שְׁפִּ֗יל וְזֶ֣ה יָרִֽים׃
<b style="color: gray;">רש"י</b> כי אלהים שופט . על כל הרעה שעשיתם : זה ישפיל וזה ירים . הגבוהים ישפיל והנמוכים ירים :
<b style="color: gray;">מצודת דוד</b> שופט . הכל בא במשפט לפי הדין ישפיל את זה וירים את זה :
<h3>{ט}</h3>
כִּ֤י כ֪וֹס בְּֽיַד־יְהוָ֡ה וְיַ֤יִן חָמַ֨ר ׀ מָ֥לֵא מֶסֶךְ֮ וַיַּגֵּ֪ר מִ֫זֶּ֥ה אַךְ־שְׁ֭מָרֶיהָ יִמְצ֣וּ יִשְׁתּ֑וּ כֹּ֝֗ל רִשְׁעֵי־אָֽרֶץ׃
<b style="color: gray;">רש"י</b> כי כוס . התרעלה בידו : ויין חמר . חזק ווינו''ש בלע''ז : מלא מסך . הכוס מלא מזג למזוג ולהשקות את כל הגוים : ויגר מזה . מזה הכוס יפיץ ויקלח את משתיהם ל' כמים מוגרים ( מיכה א' ) :
<b style="color: gray;">מצודת דוד</b> כי כוס . אל תחשבו שעד עולם תהיו בהרמה לא כן הוא כי מוכן הוא ביד ה' כוס עם יין משובח ממולא במזיגה לפי הראוי ( המשיל הפורעניות לשתיית היין המבלבל דעת האדם ) : ויגר מזה . מהכוס הזה יזיל וישפוך לפי הרשעים : אך שמריה . סרס המקרא לומר אך כל רשעי ארץ ימצו וישתו כל הכוס עם השמרים אבל לא הצדיקים :
<b style="color: gray;">מצודת ציון</b> חמר . משובח בטעם כמו תשתה חמר ( דברים לב ) : מסך . ענין מזיגה כמו מסכה יינה ( משלי ט ) : ויגר . ענין הזלה ושפיכה כמו מוגרים במורד ( מיכה א ) : שמריה . הוא הנופל בקרקעית הכוס אשר בו המשקה : ימצו . מל' מציצה :
<b style="color: gray;">מלבי"ם פירוש המילות</b> כי כוס, גם זה דברי היושר ומישרים, מצייר שה' הוא משפיע בתמידות אך טוב וברכה וחסד בלי הפסק רגע, ומה שלפעמים יקבל אדם את הרע, לא מה' יצא זאת רק מפני שהוא לא רצה לקבל את השפע הטוב היורד מאת ה' והוא מקבל את השמרים והרע, עפ''ז ידמה במליצה שה' יש בידו כוס ההשפעה, ובו נמצא יין חמר, היין היותר מובחר, והכוס הזה מלא מסך ויגר מזה, הגם שה' יגר וישפך וישקה בתמידות מן הכוס ומתמיד להשפיע בלי הפסק, בכל זאת נשאר המסך של הכוס מלא ואל יחסר המזג, והמקור מלא טוב וברכה, ומה שתראה שבני אדם מקבלים שמרים ופסולת לא יין חמר, דהיינו שמקבלים רעות, הוא מפני שאך שמריה ימצו ישתו כל רשעי ארץ, מפני שהרשעים אינם רוצים לשתות את היין הטוב רק את השמרים, ר''ל שאין מכינים מעשיהם לקבל ברכת ה' הטובה ויין המשומר והטוב, ושותים דברים המזיקים כשמרים :
<b style="color: gray;">מלבי"ם ביאור המילות</b> חמר. היין הטוב המעלה רתיחות. מסך. כמו מסכה יינה. ויגר. יציקה והתכה :
<h3>{י}</h3>
וַ֭אֲנִי אַגִּ֣יד לְעֹלָ֑ם אֲ֝זַמְּרָ֗ה לֵאלֹהֵ֥י יַעֲקֹֽב׃
<b style="color: gray;">רש"י</b> ואני אגיד לעולם . מאז והלאה את נקמתו וגבורתו :
<b style="color: gray;">מצודת דוד</b> ואני . אבל אני אגיד לעולם צדקתו אשר יעשה עמנו :
<b style="color: gray;">מלבי"ם פירוש המילות</b> ואני (מישרים) אגיד לעולם, המליצה תמליץ תמיד שאומרים שירים וזמירות על הכוס, כמ''ש כוס ישועות אשא ובשם ה' אקרא, וכמ''ש חז''ל אין אומרים שירה אלא על היין, עפ''ז יצייר שה' אוחז בידו כוס של ברכה, ומי הוא המשורר והמברך את ה' על הכוס, אומר היושר והמישרים כי כוס ביד ה', ואני מישרים אגיד לעולם, ואני הוא המשורר על הכוס הזה, ומגיד לעולם גבורות ה', ואזמרה לאלהי יעקב, והמליצה שהיושר והמישרים יודיעו לבני האדם גבורותיו וכבוד הדר מלכותו :
<b style="color: gray;">מלבי"ם ביאור המילות</b> ואני. מוסב על שם מישרים, כמ''ש אני מישרים, שמישרים והיושר עומד כעצם המופשט, ומשיר כל דברי השיר הזה מן פסוק ג' עד סופו, והמפרשים נלאו ולא מצאו סודו מי המדבר פה ונטו כולם אל הדרוש ושם המדבר מפורש יונח בפסוק ג' אני מישרים, אני המדבר :
<h3>{יא}</h3>
וְכָל־קַרְנֵ֣י רְשָׁעִ֣ים אֲגַדֵּ֑עַ תְּ֝רוֹמַ֗מְנָה קַֽרְנ֥וֹת צַדִּֽיק׃
<b style="color: gray;">רש"י</b> וכל קרני רשעים . של עמלק : אגדע . כענין שנא' ( יחזקאל כה ) ונתתי את נקמתי באדום ביד עמי ישראל ישראל יגדעו קרן עמלק וגו' ואז תרוממנ' קרנות צדיקו של עולם ישראל שהם שבחו של הקב''ה :
<b style="color: gray;">מצודת דוד</b> וכל קרני . אז יתן הכח בידי ואכרית כל ממשלות הרשעים ולא תרומם עוד כי מעתה תרוממנה קרנות הצדיק וממשלתו :
<b style="color: gray;">מצודת ציון</b> אגדע . ענין כריתה וחתוך כמו שקמים גדעו ( ישעיה ט ) :
<b style="color: gray;">תורה תמימה</b> ומה ראו לומר קיבוץ גליות לאחר ברכת השנים דכתיב ואתם הרי ישראל ענפכם תתנו ופריכם תשאו לעמי ישראל כי קרבו לבוא וכיון שנתקבצו גליות נעשה דין ברשעים שנאמר ואשיבה ידי עליך ואצרוף כבור סיגיך וכתיב ואשיבה שופטיך כבראשונה וכיון שנעשה דין מן הרשעים כלו הפושעים וכולל זדים עמהם שנאמר ושבר פושעים וחטאים יחדיו (יכלו) וכיון שכלו הפושעים מתרוממת קרן צדיקים דכתיב וכל קרני רשעים אגדע תרוממנה קרנות צדיק וכו'.<small><span style="color: gray;">מגילה יז ע"ב</span></small>
<b style="color: gray;">מלבי"ם פירוש המילות</b> וכל קרני, גם זה מדברי יושר ומישרים, ואני מישרים אגדע קרנות רשעים ועל ידי תרוממנה קרנות צדיק, שעל ידי היושר הנטוע בטבע האנשים יכירו כבוד ה' וגדולתו, וילמדו לעשות צדק ומישרים, ויגדעו קרן רשעים הנושאים קרן אל היושר והצדק לזרותם, ויכניע את הרשעים וירוממו את הצדיקים, כ''ז מיוחס אל המישרים השתולים בטבע הנפשות, בכח זה צדק למדו יושבי תבל להרחיק עול ולפעול צדק ויושר, ולהגדיל כבוד הצדיקים ומעלתם :
<h2>תהילים פרק-עו</h2>
<h3>{א}</h3>
לַמְנַצֵּ֥חַ בִּנְגִינֹ֑ת מִזְמ֖וֹר לְאָסָ֣ף שִֽׁיר׃
<b style="color: gray;">מלבי"ם פירוש המילות</b> למנצח, יסדו אסף בימי חזקיה על נס של מפלת סנחריב :
<h3>{ב}</h3>
נוֹדָ֣ע בִּֽיהוּדָ֣ה אֱלֹהִ֑ים בְּ֝יִשְׂרָאֵ֗ל גָּד֥וֹל שְׁמֽוֹ׃
<b style="color: gray;">מצודת דוד</b> נודע . אז בעת מפלת סנחריב יהיה אלהים נודע ומפורסם ביהודה : בישראל . כפל הדבר במ''ש :
<b style="color: gray;">מלבי"ם פירוש המילות</b> נודע ביהודה אלהים, כי שבט יהודה עבדו את ה' ונודע ביניהם עפ''י מעשיו, וגם בישראל שהם יתר השבטים, שביניהם לא נודע אלהים כ''כ, בכ''ז גדול שמו ביניהם :
<b style="color: gray;">מלבי"ם ביאור המילות</b> אלהים, שמו. התבאר בכ''מ, ששמו מורה על הפרסום והוא מדרגה קטנה מן נודע אלהים, שהוא ידיעת עצמו שזה ביהודה שהשכינה שם, ובישראל רק שמו גדול :
<h3>{ג}</h3>
וַיְהִ֣י בְשָׁלֵ֣ם סֻכּ֑וֹ וּמְע֖וֹנָת֣וֹ בְצִיּֽוֹן׃
<b style="color: gray;">מצודת דוד</b> ויהי בשלם . אז ידעו הכל אשר סוכו ומדורו של המקום הוא בציון ובירושלים :
<b style="color: gray;">מצודת ציון</b> בשלם . הוא ירושלים כמ''ש ומלכי צדק מלך שלם ( בראשית יד ) : ומעונתו . מלשון מעון ומדור :
<b style="color: gray;">מלבי"ם פירוש המילות</b> ויהי בשלום סוכו, בירושלים ששם ישבו ההמון, שם היה סוכתו של ה', שהסוכה היא דירת עראי, ומעונתו בציון, בציון שם ישבו המלך והסנהדרין וכהני ה', שם היה מעונתו בקביעות כי שם היה מקדש ה' :
<b style="color: gray;">מלבי"ם ביאור המילות</b> סוכו, מעונתו. הסוכה ארעי והמעון קבוע, ושם מעון בא לרוב על דברים הגיונים, או מעון חיתו טרף הנוראים :
<h3>{ד}</h3>
שָׁ֭מָּה שִׁבַּ֣ר רִשְׁפֵי־קָ֑שֶׁת מָגֵ֬ן וְחֶ֖רֶב וּמִלְחָמָ֣ה סֶֽלָה׃
<b style="color: gray;">רש"י</b> שמה שבר רשפי קשת . של סנחריב ואוכלוסיו , רשפי קשת אין רשפי קשת לשון רשפי אש שאין לשון רשפי אש נופלים בקשת וזה רפי ורשפי אש דגוש ורשפי קשת ל' ולחומי רשף ( דברים ל''ב ) דמתרגמינן עוף , ובני רשף יגביהו עוף ( איוב ה' ) וכן ומקניהם לרשפים ( לקמן עח ) לצפרים , וכן ובני רשף בני עפיפה הם שדים יגביהו לעוף אף זה לשון חצים המעופפים כענין שנאמר ומחץ יעוף יומם , שמה שבר רשפי קשת חצים שהקשת מעופף , וכל המזמור הזה מדבר במפלת סנחריב שלא מצינו אויב נופל בירושלים אלא הוא :
<b style="color: gray;">מצודת דוד</b> שמה . סביבות ירושלים שבר וביטל להב ברזילי חצי הקשת : מגן וחרב . גם שבר מגן וחרב ואת המלחמה עד עולם מבלי תקומה :
<b style="color: gray;">מצודת ציון</b> רשפי . גחלים כמו רשפיה רשפי אש ( ש''ה ח' ) והוא מושאל לזוהר ברזל החיצים וכמו שיאמר בלהב חרב וברק חנית ( נחום ג' ) :
<b style="color: gray;">מלבי"ם פירוש המילות</b> שמה שבר רשפי קשת, סנחריב שהלך בקשת וחרב ומלחמה לכבוש את כל העולם כשהגיע לציון שבר ה' כלי מלחמתו ונחה שקטה כל הארץ, סלה סיום הענין :
<h3>{ה}</h3>
נָ֭אוֹר אַתָּ֥ה אַדִּ֗יר מֵֽהַרְרֵי־טָֽרֶף׃
<b style="color: gray;">רש"י</b> נאור אתה אדיר . לשון נאר מקדשו ( איכה ב' ) נארת ברית עבדך ( לקמן פט ) מנאר את אויביך וקמיך ומטאטאן מן העולם , נאור על שם מעשיו נקרא כמו חנון ורחום וקנא על שם שהוא חונן שהוא מרחם שהוא מקנא : אדיר מהררי טרף . חזק מענקים טורפים הגבוהים כהרים ולנגדך אין גבורת' נודעת :
<b style="color: gray;">מצודת דוד</b> נאור אתה . אתה הוא המנהיר והמצהיל ויותר חזק מההרים אשר בהם חיות הטורפים והוא משל על חיל סנחריב :
<b style="color: gray;">מצודת ציון</b> נאור . מל' הארה : אדיר . חוזק :
<b style="color: gray;">מלבי"ם פירוש המילות</b> נאור, מפלת סנחריב היתה בלילה, עפ''ז ימליץ את ה' היוצא מהר ציון להכות במחנה אשור כאריה וככפיר היוצא בלילה מהררי טרף להכות בעדר צאן, (וכן המשילו ישעיה כאשר יהגה האריה והכפיר על טרפו) וקראו בשם נאור, כאומר שלא יחשך לך בלילה בלכתך אל מחנה האויב, ואתה אדיר מהררי טרף, לטרוף את הבאים לצור על הר ציון :
<b style="color: gray;">מלבי"ם ביאור המילות</b> נאור. מענין אור, והוא שם הקריאה :
<h3>{ו}</h3>
אֶשְׁתּוֹלְל֨וּ ׀ אַבִּ֣ירֵי לֵ֭ב נָמ֣וּ שְׁנָתָ֑ם וְלֹא־מָצְא֖וּ כָל־אַנְשֵׁי־חַ֣יִל יְדֵיהֶֽם׃
<b style="color: gray;">רש"י</b> אשתוללו . כמו השתוללו כמו ( דה''י ב' כ' ) ואחרי כן אתחבר אחזיה וגו' כמו התחבר ונגזר אשתוללו מגזרת ( איוב יב ) מוליך יועצים שולל , והוא לשון משגה ושלו כשוטים שוגים והתי''ו נופלת בלשון המתפעל באמצע התיבה בכל תיבה שתחילתה שי''ן : נמו שנתם . נרדמו בשינה לשון תנומה : ולא מצאו . ידיהם וכחם כשבאת ליפרע מהם :
<b style="color: gray;">מצודת דוד</b> אשתוללו . חיל סנחריב שהיו אבירי לב למלחמה נעשו שוטים לבלי דעת לערוך מלחמת ונרדמו בשינה וכל אנשי החיל לא מצאו ידיהם לערוך מלחמה והוא ענין מליצה לומר שכולם נפלו פגרים מתים :
<b style="color: gray;">מצודת ציון</b> אשתוללו . ענץ סכלות כמו מוליך יועצים שולל ( איוב י''ב ) : נמו . מל' תנומה :
<b style="color: gray;">מלבי"ם פירוש המילות</b> אשתוללו, ואיך אבירי לב אלה חיל סנחריב, השתוללו ונשכח מהם דבר זה, שהטורף האדיר מכל יבא עליהם בלילה מהר ציון להשחיתם, ואיך נמו שנתם ושכבו לישן בלילה הזאת, עד שאח''כ לא מצאו כל אנשי חיל ידיהם, יצייר שנאבדו ידיהם מהם, ובעת בא הטורף עליהם לא היו להם ידים ללחום כנגדו, איך היה זה משיב.
<b style="color: gray;">מלבי"ם ביאור המילות</b> (ו-ז) אשתוללו. הא' במקום ה' השתוללו, וכן כל מלבושי אגאלתי (ישעיה ס''ב) ופי' מענין שכחה, וכן וסר מרע משתולל (שם נ''ט) לפירושי. נמו שנתם, נרדם. תנומה קלה משינה, ותרדמה היא השינה העמוקה, שנמו קצת ובאו לשינה ומן השינה נרדם בתרדמה עמוקה ע''י גערת אלהי יעקב, הפך מגערת אנשים שמעיר מן השינה, נרדם הוא ורכב שלו :
<h3>{ז}</h3>
מִ֭גַּעֲרָ֣תְךָ אֱלֹהֵ֣י יַעֲקֹ֑ב נִ֝רְדָּ֗ם וְרֶ֣כֶב וָסֽוּס׃
<b style="color: gray;">רש"י</b> נרדם ורכב וסוס . וי''ו של ורכב טפילה היא כמו ( בראשית לו ) אלה בני צבעון ואיה וענה וי''ו של ואיה טפילה היא :
<b style="color: gray;">מצודת דוד</b> מגערתך . שגערת בחיל סנחריב נרדם ונשתקע בשינה הרכב והסוס :
<b style="color: gray;">מצודת ציון</b> ורסב . הוי''ו יתירה :
<b style="color: gray;">מלבי"ם פירוש המילות</b> מגערתך אלהי יעקב נרדם, לא ישנים היו, רק ע''י גערת האריה האדיר הזה נפל עליהם תרדמה מרוב הפחד, עד שנרדם הוא ורכב וסוס שלו, הגם שדרך הסוס להיות נעור בלילה :
<h3>{ח}</h3>
אַתָּ֤ה ׀ נ֥וֹרָא אַ֗תָּה וּמִֽי־יַעֲמֹ֥ד לְפָנֶ֗יךָ מֵאָ֥ז אַפֶּֽךָ׃
<b style="color: gray;">רש"י</b> מאז אפך . משעה שאתה כועס :
<b style="color: gray;">מצודת דוד</b> ומי יעמוד . מי יוכל להתקיים : מאז אפך . משעה שחרה אפך משא''כ מחרון אף ב''ו שלפעמים תשש כחו :
<b style="color: gray;">מלבי"ם פירוש המילות</b> אתה ה', נורא אתה, ומי יעמוד לפניך מאז ששלחת אפך, ר''ל שאשור שהיה שבט אפו של ה', כמ''ש הוי אשור שבט אפי, מאז ששלח ה' את אפו על הארץ, לא היה ממלכה שתעמוד לפניו, והיית נורא מאד, אבל בעת אשר.
<h3>{ט}</h3>
מִ֭שָּׁמַיִם הִשְׁמַ֣עְתָּ דִּ֑ין אֶ֖רֶץ יָֽרְאָ֣ה וְשָׁקָֽטָה׃
<b style="color: gray;">רש"י</b> משמים השמעת דין . כשנתנבא ישעיה על פורענותו של סנחרב ונתקיים בו , ארץ ישראל שיראה ממנו ומאוכלוסיו אז שקטה :
<b style="color: gray;">מצודת דוד</b> משמים . כאשר השמעת מן השמים דין משפט סנחריב אז כל יושבי הארץ יראו מישראל ושקטו מלהלחם בהם :
<b style="color: gray;">מצודת ציון</b> ושקטה . ענין מנוחה :
<b style="color: gray;">תורה תמימה</b> אמר חזקיה מאי דכתיב משמים השמעת דין ארץ יראה ושקטה אם יראה למה שקטה ואם שקטה למה יראה אלא בתחילה יראה ולבסוף שקטה וכו'.<small><span style="color: gray;">שבת פח ע"א</span></small>
(דאר"ש) בן לקיש מאי דכתיב ויהי ערב ויהי בקר יום הששי מלמד שהתנה הקב"ה עם מעשה בראשית ואמר אם ישראל מקבלין את תורתי מוטב ואם לאו אני אחזיר אתכם לתוהו ובוהו (והיינו דאמר חזקיה) מאי דכתיב משמים השמעת דין ארץ יראה ושקטה אם יראה למה שקטה ואם שקטה למה יראה אלא בתחלה יראה ולבסוף שקטה אמר להם הקב"ה מכם יבאו ויעידו בהן בישראל שקיימו את התורה כולה וכו'.<small><span style="color: gray;">עבודה זרה ג ע"א</span></small>
<b style="color: gray;">מלבי"ם פירוש המילות</b> משמים השמעת דין, בעת שבא על ציון שאז שלחת מלאך משמים לדון אותו ולשפוט משפט עמך נגד הצר הצורר, כמ''ש והיה כי יבצע ה' את כל מעשהו בהר ציון ובירושלים אפקד על פרי גודל לבב מלך אשור, אז ארץ אשר יראה עד עתה, שקטה מיראתה, והטעם ששקטה, כי.
<h3>{י}</h3>
בְּקוּם־לַמִּשְׁפָּ֥ט אֱלֹהִ֑ים לְהוֹשִׁ֖יעַ כָּל־עַנְוֵי־אֶ֣רֶץ סֶֽלָה׃
<b style="color: gray;">רש"י</b> בקום למשפט אלהים . לעשות משפט מאויביו להושיע חזקיהו וסיעתו :
<b style="color: gray;">מצודת דוד</b> בקום . בעת קום אלהים לעשות משפט סיבה היא להושיע כל ענוי ארץ לעולם כי בזה יפחדו מלהרע להם :
<b style="color: gray;">מלבי"ם פירוש המילות</b> בקום, מה שקם אלהים למשפט, הלא הוא להושיע כל ענוי ארץ כי המשפט האלהי לא יבא לתת תוקף להעריץ העושק וחומס, רק להושיע את הענוים הנדכאים תחת ידו, ולכן עת ששמעה שבא ה' למשפט שקטה מיראתה, סלה סיום הענין :
<h3>{יא}</h3>
כִּֽי־חֲמַ֣ת אָדָ֣ם תּוֹדֶ֑ךָּ שְׁאֵרִ֖ית חֵמֹ֣ת תַּחְגֹּֽר׃
<b style="color: gray;">רש"י</b> כי חמת אדם תודך . כעסן של רשעים גורם שהבריות מודים להקדוש ברוך הוא כשהם מראין כעסם והקב''ה נפרע מהם הכל מקלסין לפניו ואף הם עצמם מקלסין לפניו כשרואין שאין כעסן כלום כמו שמצינו בנבוכדנצר כשהשליך חנניה מישאל ועזריה לכבשן האש מה נאמר שם יהא שמיה דאלהא מברך וגו' וע''י כן שארית החמת תחגור תעכב ותחדול שאר הרשעים מעוכבים ונמנעים מלהראות גאותם וחמתם , תחגור ל' עכבה בלשון משנה פגימת הסכין כדי שתחגור בו הצפורן , ושמעתי משמו של רבי אלעזר הגאון בר' יצחק שהיה מביא המקרא הזה עדות לאותה משנה , ויש עוד לפתור חגירה זו כמשמעה לשון חגורה ופירושו לך נאה לחגור חימה ולעטות קנאה כי הכח והיכולת שלך ולשון שארית זה הוא מאחר שחמת אדם אינו כלום נשארו כל חגורות חימה לך :
<b style="color: gray;">מצודת דוד</b> חמת אדם . החמה היא המביא ההודאה לה' כי סוף הדבר אשר יענשו : שארית חמות . ובעבור זאת תחגור מסביב לאסור ולקשור שארית החמה ר''ל לא יכעסו עוד מעתה :
<b style="color: gray;">מצודת ציון</b> שארית . מל' שיור : תחגור . מל' חגורה :
<b style="color: gray;">מלבי"ם פירוש המילות</b> כי חמת אדם תודך, החמה של בני אדם תשבח אותך, כי אתה יש לך כח לחגור ולעצור בעד שארית חמות, שלא תעיר כל חמתך, מה שאין זה ביד אדם, גם ר''ל שע''י חמת אדם, וחמת סנחריב שרצה להשחית הכל בחמתו, עי''כ עצר ה' שארית חמתו ולא שלח עוד להחריב גוים וממלכות :
<b style="color: gray;">מלבי"ם ביאור המילות</b> תחגר. תעצור, כחגור על דבר שלא ימוש ממקומו. ולפי' הב' הוא נסתר לנקבה. חמת אדם היא תחגור ותעצור שארית חמת ה' :
<h3>{יב}</h3>
נִֽדֲר֣וּ וְשַׁלְּמוּ֮ לַיהוָ֪ה אֱ‍ֽלֹהֵ֫יכֶ֥ם כָּל־סְבִיבָ֑יו יוֹבִ֥ילוּ שַׁ֝֗י לַמּוֹרָֽא׃
<b style="color: gray;">רש"י</b> נדרו ושלמו . נדריכם : כל סביביו . השומעים תשועה זו וכן עשו כמ''ש ( ישעי' יט ) יהיו חמש ערים בארץ מצרים מדברות שפת כנען ונשבעות לה' צבאות : יובילו שי למורא . למה לפי שבעת חפצו :
<b style="color: gray;">מצודת דוד</b> נדרו . אתם בני ישראל נדרו נדרים ושלמו אותם לה' : כל סביביו . העובדי כוכבים היושבים סביבות ירושלים בשומעם מפלת סנחרב יביאו מנחה בעבור המורא של ה' ופחד גאונו :
<b style="color: gray;">מצודת ציון</b> יובילו . יביאו כמו לרקמות תובל למלך ( לעיל מ''ה ) : שי . תשורה ודורון :
<b style="color: gray;">מלבי"ם פירוש המילות</b> נדרו נדרים לה' אלהיכם, ושלמו נדריכם, עד שכולם יובילו שי למורא, ר''ל אחר שעקר מקור היראה הוא בה', שכחו של אשור ומה שהתיראו כולם מפניו היה ע''י שה' חלק לו חלק מיראתו, וה' הוא המורא, ר''ל המקור של היראה, שמשם קבל אשור את היראה, שהטיל על מלכי ארץ, וא''כ למה תובילו שי לאשור, הובילו שי אל מקור שמשם בא היראה, למורא למקום היראה ומקורה :
<b style="color: gray;">מלבי"ם ביאור המילות</b> שי למורא. השמות שנוסף בם מ''ם האמנתי''ו. מורים על המקום המיוחד לאיזה דבר, כמו מקדש מושב וכדומה. כמ''ש באילת השחר (כלל ז'). ומלת שי לא נמצא רק במנחה שמביאים לה' אל היכלו לרצותו. (ישעיה י''ח. למעלה ע''ב) :
<h3>{יג}</h3>
יִ֭בְצֹר ר֣וּחַ נְגִידִ֑ים נ֝וֹרָ֗א לְמַלְכֵי־אָֽרֶץ׃
<b style="color: gray;">רש"י</b> יבצור רוח . גסה של נדיבים ממעט גאותם , יבצור ימעט כמו ( בראשית יא ) לא יבצר מהם :
<b style="color: gray;">מצודת דוד</b> יבצור . כי כאשר ימניע הגאוה והכעס של המושלים אז הוא נורא ומאויים למלכי ארץ כי יפחדו שלא יקרה להם כמקרם :
<b style="color: gray;">מצודת ציון</b> יבצור . ענין מניעה כמו ועתה לא יבצר מהם ( בראשית י''א ) : רוח . ענינו כעס וגאוה כמו ומושל ברוחו ( משלי וז ) : נגידים . שרים ומושלים :
<b style="color: gray;">מלבי"ם פירוש המילות</b> יבצור, כדי שהמורא יבצור רוח נגידים, שהם שרי אשור, (ויבצור רוח) של סנחריב שהוא נורא למלכי ארץ, שאחר שהרוח העריץ של סנחריב ונגידיו ושריו קבלו מאת המורא, היינו מה' שהוא מקור המורא, שהוא נתן חתיתו על כולם. הובילו אליו שי, שיבצור ויקטן את רוחם, ובל יוסיף עוד לערוץ אנוש מן הארץ :
<b style="color: gray;">מלבי"ם ביאור המילות</b> יבצור. יקטוף, כמו כי תבצור כרמך. או מענין מניעה כמו לא יבצר מהם כל אשר יזמו לעשות. ויבצור רוח נמשך גם למטה יבצור רוח נורא למלכי ארץ :
<h2>תהילים פרק-עז</h2>
<h3>{א}</h3>
לַמְנַצֵּ֥חַ עַֽל־(ידיתון) [יְדוּת֗וּן] לְאָסָ֥ף מִזְמֽוֹר׃
<b style="color: gray;">רש"י</b> על ידותון . על הדתות ועל הדינין העוברים על ישראל :
<b style="color: gray;">מצודת דוד</b> על ידותון . בעבור הדתות והדינין שעברו על ישראל או הוא שם כלי נגון :
<b style="color: gray;">מלבי"ם פירוש המילות</b> למנצח לאסף, הוסד על הגלות :
<h3>{ב}</h3>
קוֹלִ֣י אֶל־אֱלֹהִ֣ים וְאֶצְעָ֑קָה קוֹלִ֥י אֶל־אֱ֝לֹהִ֗ים וְהַאֲזִ֥ין אֵלָֽי׃
<b style="color: gray;">מצודת דוד</b> קולי . ארים קולי אל אלהים ואצעק אליו וכאשר ארים קולי יאזין באזניו לשמוע אלי :
<b style="color: gray;">מלבי"ם פירוש המילות</b> קולי אל אלהים, אינו צועק על עניני עצמי רק על הנוגע בעניני האלהים, ואצעקה, גם אצעק כן, ואומר בצעקתי שקולי הוא אל אלהים, מה שנוגע לכבוד שמו, וע''כ בקשתיו שיאזין אלי :
<b style="color: gray;">מלבי"ם ביאור המילות</b> והאזין. המקור במקום עתיד ויאזין :
<h3>{ג}</h3>
בְּי֥וֹם צָרָתִי֮ אֲדֹנָ֪י דָּ֫רָ֥שְׁתִּי יָדִ֤י ׀ לַ֣יְלָה נִ֭גְּרָה וְלֹ֣א תָפ֑וּג מֵאֲנָ֖ה הִנָּחֵ֣ם נַפְשִֽׁי׃
<b style="color: gray;">רש"י</b> ידי . מכתי : לילה נגרה . בגלות זה שהוא כלילה היא נגרה ליחה ומרה : ולא תפוג . ולא תדמה נגרתה :
<b style="color: gray;">מצודת דוד</b> ביום צרתי . בעת בוא הצרה דרשתי את ה' : ידי . ר''ל מכתי תזל עלי כל הלילה ואינה נחלשת ולכן ממאנת נפשי לקבל תנחומין :
<b style="color: gray;">מצודת ציון</b> ידי . לפי שהמכה מכה ביד קרוי מכה בלשון יד : נגרה . ענין הזלה ושפיכה כמו ויגר מזה ( לעיל ע''ה ) : תפוג . ענין רפיון וחלישות כמו תפוג תורה ( חבקוק א' ) : מאנה . מל' מיאון :
<b style="color: gray;">מלבי"ם פירוש המילות</b> ביום, הגם שביום שבא עלי הצרה דרשתי את ה' וממנו בקשתי ריוח והצלה, ובכ''ז בלילה ידי נגרה צייר שהיד שלו נגרה וזבה מן המכה שיש בידו, ולא תפוג מליגר, (תפס משל החולי שלו כאילו יש לו מכה טריה זבה ליחה ודם על היד והוא ציור למה שחשב שיד ה' התומכת אותו נחלה ונחלשה, וכמ''ש אח''כ חלותי היא שנות ימין עליון), וע''כ מאנה הנחם נפשי, כי רואה כי אזלת יד, שיציין כאילו גם היד העליונה שהיתה בעזרו נחלשה ואין לה כח :
<b style="color: gray;">מלבי"ם ביאור המילות</b> ידי נגרה. ידי זבה ליחה. ולא תפוג. ולא תפסק לזוב, עיני נגרה מאין הפוגות :
<h3>{ד}</h3>
אֶזְכְּרָ֣ה אֱלֹהִ֣ים וְאֶֽהֱמָיָ֑ה אָשִׂ֓יחָה ׀ וְתִתְעַטֵּ֖ף רוּחִ֣י סֶֽלָה׃
<b style="color: gray;">רש"י</b> אזכרה אלהים . החסד שהיה רגיל לעשות לי בימי חבתי : אשיחה . באותן חסדים וטובות : ותתעטף רוחי . פשמי''ר בלע''ז :
<b style="color: gray;">מצודת דוד</b> אזכרה . כשאני זוכר בכובד החורבן לבי הומה : אשיחה . אספר תלאותי ורוחי כפופה ומעונה זה זמן רב :
<b style="color: gray;">מצודת ציון</b> אשיחה . ענין ספור התלאות כמו ישפוך שיחו ( לקמן ק''ב ) : ותתעטף . ענינו כפוף ומעונה כי מגודל הצרה נראה כאלו מעוטף קצתו בקצתו בעבור הכפיפה :
<b style="color: gray;">מלבי"ם פירוש המילות</b> אזכרה, מבאר מדוע מאנה נפשו להנחם, כי אזכרה אלהים שהוא היה תומך אותו בידו העליונה, ונדמה לו כי נשתנה ימין עליון עי''כ ואהמיה מצייר שמרוב חולשתו נפסק ממנו כח הדבור רק אהמיה ואשיחה, המיה ושיח לבד, ואח''כ תתעטף רוחי, כאילו נפל בחולשה קרובה אל המות :
<b style="color: gray;">מלבי"ם ביאור המילות</b> ואהמיה. היו''ד למ''ד הפעל. והה''א נוספת, אהמה בקול, ואשיח בלחש. ותתעטף רוחי. היא העילוף לגמרי, סדר החולשה עד העטפת הרוח :
<h3>{ה}</h3>
אָ֭חַזְתָּ שְׁמֻר֣וֹת עֵינָ֑י נִ֝פְעַ֗מְתִּי וְלֹ֣א אֲדַבֵּֽר׃
<b style="color: gray;">רש"י</b> אחזת שמורות עיני . שמורות לשון אשמורות הלילה שאדם נעור משנתו ודעתו מיושבת ולבו חוזר עליו ואני איני כן בלילה זו של גלות תמיד עיני נדבקות כאדם נרדם מאוטם לב בצרות שאני רואה נפעמה רוחי ואין הדבור בי :
<b style="color: gray;">מצודת דוד</b> אחזת . מגודל התוגה לא אוכל לישן כאלו אחזת מכסי העין השומרים אותם מן האבק ולא אוכל א''כ לסגרם כדרך הישן : נפעמתי . אני נשבר ומוכה עד שלא אוכל לדבר :
<b style="color: gray;">מצודת ציון</b> נפעמתי . ענין שבירה והכאה כמו ותפעם רוחו ( בראשית מ''א ) והוא מלשון פעמון שמקשקש ומכה :
<b style="color: gray;">מלבי"ם פירוש המילות</b> אחזת, מצייר שמן החולשה הגדולה הזאת הגיע עד שערי מות והוא גוסס, עד שנאחזו ונסגרו שמורות עיני, העפעפים השומרים את העינים, וגם נפעם רוחי עד שלא אוכל לדבר עוד, כגוסס בעת יציאת הנפש שחדל לראות ולדבר :
<b style="color: gray;">מלבי"ם ביאור המילות</b> אחזת שמורות עיני. כמו ויאחז את הבית בעצי ארזים, שסגרת שומרי עיני שהם העפעפים, ונפעמתי כמו ותפעם רוחי :
<h3>{ו}</h3>
חִשַּׁ֣בְתִּי יָמִ֣ים מִקֶּ֑דֶם שְׁ֝נ֗וֹת עוֹלָמִֽים׃
<b style="color: gray;">רש"י</b> חשבתי ימים מקדם . לזכור החסדים שעשית עם אבותינו :
<b style="color: gray;">מצודת דוד</b> חשבתי . אני חושב בימי הטובים שהיו לי מימי קדם : שנות עולמים . כפל הדבר במ''ש :
<b style="color: gray;">מלבי"ם פירוש המילות</b> חשבתי, בציור הזה שצייר כאילו הוא גוסס ונפשו קרובה לצאת, אז ההולך בדרך עולם תשוטט מחשבתו ברגע האחרונה על כל מה שעבר עליו בימי חייו, כן ידמה את האומה בכללה כי היא קרובה להיות אפס וכלא היה, שהיא הגויעה והביטול של גוף הכללי של האומה ותחשב ברגע האחרונה על מה שעבר עליה בימי קדם במצרים, ואח''כ בדורות עולמים.
<b style="color: gray;">מלבי"ם ביאור המילות</b> ימים מקדם. הוא ימי הילדות, ובמליצה ימי יצ''מ, ושנות עולמים הדורות שאחריו :
<h3>{ז}</h3>
אֶֽזְכְּרָ֥ה נְגִינָתִ֗י בַּ֫לָּ֥יְלָה עִם־לְבָבִ֥י אָשִׂ֑יחָה וַיְחַפֵּ֥שׂ רוּחִֽי׃
<b style="color: gray;">רש"י</b> אזכרה נגינתי בלילה . בימי הגלות הזה הדומה ללילה אני זוכר את נגינותי שהייתי מנגן בימי קדם בב''ה : עם לבבי אשיחה . אני מחשב ורוחי מחפש מה היא כן מדתו של הקב''ה ואני תמיה הלעולמים יזנח :
<b style="color: gray;">מצודת דוד</b> בלילה . היא העת שמחשבות האדם פנויים ואז אזכור מה שהייתי מנגן בבה''מ ואני מדבר עם לבבי ורוחי יחפש לדעת מה יהיה סוף הדבר :
<b style="color: gray;">מצודת ציון</b> ויחפש . ענין חקירה :
<b style="color: gray;">מלבי"ם פירוש המילות</b> אזכרה נגינתי בלילה, שעוד נשאר בידי הנגינות והשירים, זכר הנסים שעברו וגדולת העם והצלחתם בימי קדם, ועם לבבי אשיחה, מדוע שקעה שמש הצלחתי, ורוחי יחפש ויחקור על כל צדדי האפשר, אם יצוייר זאת שיעזבה ה' ויסיר את האומה מהיות גוי לפניו, ואחרי החיפוש והחקירה יברר בטענות שזה דבר נמנע בחק האלהות :
<b style="color: gray;">מלבי"ם ביאור המילות</b> אזכרה. שעורו אזכרה בלילה נגינתי, ויחפש כפשטו, שחופש וחוקר בדבר :
<h3>{ח}</h3>
הַֽ֭לְעוֹלָמִים יִזְנַ֥ח ׀ אֲדֹנָ֑י וְלֹֽא־יֹסִ֖יף לִרְצ֣וֹת עֽוֹד׃
<b style="color: gray;">מצודת דוד</b> הלעולמים . וכי עד עולם יעזוב ה' אותי וכי לא יוסיף להיות עוד מרוצה לי כאשר היה בימי קדם :
<b style="color: gray;">מצודת ציון</b> יזנח . ענין עזיבה : לרצות . מלשון רצון :
<b style="color: gray;">מלבי"ם פירוש המילות</b> הלעולמים, {{{א}}} זה דבר שאי אפשר מצד הרצון האלהי, שאחר שכבר רצה בנו פעם אחד איך ישתנה מרוצה ללא רוצה וה' לא ישתנה, ובהכרח שרצונו עוד קיים כמו בתחלה, רק שהיה תנאי ברצונו שרצה בנו כל עוד שניטיב מעשינו, וא''כ אם נשוב ללכת בדרך טובים רצונו עומד עלינו לטוב כמו בתחלה בלי שינוי, וז''ש הלעולמים יזנח ה' ולא יוסיף לרצות עוד, וכי אפשר שתהיה הזניחה לעולמים ע''מ שלא ירצה עוד, זה א''א, רק שזנח ע''מ שישוב וירצו בנו אם ניטיב מעשינו, (טענה ב') מצד החסד העליון, אחר שחסד ה' בלתי תלוי בשום דבר וא''א שיכלה וא''כ ישאל.
<h3>{ט}</h3>
הֶאָפֵ֣ס לָנֶ֣צַח חַסְדּ֑וֹ גָּ֥מַר אֹ֝֗מֶר לְדֹ֣ר וָדֹֽר׃
<b style="color: gray;">רש"י</b> האפס . שמא כלה חסדו : גמר אומר . גזירת עולם שלא ישוב מחרונו עוד :
<b style="color: gray;">מצודת דוד</b> האפס . וכי כלה חסדו עד עולם וכי השלים אמרי הנחמות דור דורים ר''ל וכי עד עולם יהיו כלים הנחמות לבל יתקיימו :
<b style="color: gray;">מצודת ציון</b> האפס . ענין כליון כמו אפס כסף ( בראשית מ''ז ) : גמר . ענין השלמה :
<b style="color: gray;">מלבי"ם פירוש המילות</b> האפס לנצח חסדו. (טענה ג') מצד אמתת הבטחתו אחר שהבטיח לנו שנהיה לו לעם, א''כ הכי גמר אומר, וכי גמר את אומר ההבטחה הזאת לדור ודור, וכי היתה ההבטחה רק לדורות מיוחדים שנאמר שנגמרו הדורות וכלו וכלתה ההבטחה והאומר, הלא ההבטחה היתה לעולם. (טענה ד') מצד החנינה שלו, אחר שכבר מצאנו חן בעיניו פעם אחת, א''כ.
<b style="color: gray;">מלבי"ם ביאור המילות</b> האפס, גמר. הגמר משתתף עם המלות המורים על ההשלמה, כי ההבטחה יצוייר שהיה עד כמה דורות תמשך ונשלם הזמן, אבל החסד הוא דבר שאין לו גבול, אמר אפסי (וכנ''ל י''ב ב'), ויש הבדל בין עולם ונצח ובין דור ודור, שדור ודור מציין הזמן המתחלק לשני דורות, כמ''ש למעלה ל''ג י''א :
<h3>{י}</h3>
הֲשָׁכַ֣ח חַנּ֣וֹת אֵ֑ל אִם־קָפַ֥ץ בְּ֝אַ֗ף רַחֲמָ֥יו סֶֽלָה׃
<b style="color: gray;">רש"י</b> השכח חנות . להיות חונן , חנות כמו עשות ראות , ל''א חנות חנינות : אם קפץ באף רחמיו סלה . לשון לא תקפוץ ידך ( דברים טו ) כלומר אם סגר הרחמים לעולם בשביל החמה :
<b style="color: gray;">מצודת דוד</b> השכח . וכי שכח ה' לחנן אותנו וכי בעבור האף שחרה בנו סגר את רחמיו עד עולם בתמיה :
<b style="color: gray;">מצודת ציון</b> חנות . מלשון חנינה : קפץ . ענין סגירה כמו לא תקפוץ את ידך ( דברים טו ) :
<b style="color: gray;">מלבי"ם פירוש המילות</b> השכח חנות אל, א''א שישכח חנות הזאת, שהגם שאין אנו ראוים עתה הלא מצאנו חן בימי קדם כמ''ש זכרתי לך חסד נעוריך, (טענה ה') מצד רחמיו בהביטו על ענינו ולחצנו, וכי ע''י האף קפץ את רחמיו, הלא דרכו לרחם, והנה חשב פה חמש מדות של רחמים, רחום אם קפץ באף רחמיו, וחנון השכח חנות אל, ארך אפים הלעולמים יזנח, ורב חסד האפס לנצח חסדו, ואמת גמר אומר, וגם בנושאי המאמר באר טענות נכוחות, כי שיעזוב ה' אותנו לא יצוייר רק בהשתנות רצונו, עז''א הכי לא יוסיף לרצות עוד, או שישתנה יכלתו, עז''א האפס חסדו, גמר אומר, שנאמר שהחסד והאמת אפס וגמר מאין לו יכולת, או מחמת שכחה עז''א השכח, או מחמת כעס עז''א אם קפץ באף, סלה בזה סיים כל הטענות וצדדי החיפוש שעלה במחשבתו, ומזה יכריח שהעזיבה הזאת לא היתה מצדו אך מצדנו, ולכן.
<b style="color: gray;">מלבי"ם ביאור המילות</b> חנות. מקור בתוס' תי''ו. קפץ. סתם ומנע, כמו וכל עולה קפצה פיה :
<h3>{יא}</h3>
וָ֭אֹמַר חַלּ֣וֹתִי הִ֑יא שְׁ֝נ֗וֹת יְמִ֣ין עֶלְיֽוֹן׃
<b style="color: gray;">רש"י</b> ואמר חלותי היא . מחשבתי אומרת כי אין זאת אלא להחלותי וליראני לשוב אליו , חלותי כמו לחלותי לשון חולי וחיל : שנות ימין עליון . את אשר נשתנית ימין עליון שהיתה נאדרי בכח רועצת אויב ועכשיו השיב אחור ימינו :
<b style="color: gray;">מצודת דוד</b> ואומר . אשיב אמרי אלי אין זה כי אם להביא עלי חיל ורעד לשוב מחטאתי ובעבור זה היתה השתנות בימין עליון ממה שהיתה לשעבר נאדרי בכח רועצת האויב :
<b style="color: gray;">מצודת ציון</b> חלותי . מלשון חיל ורעדה : שנות . השתנות :
<b style="color: gray;">מלבי"ם פירוש המילות</b> ואומר, החלטתי בדעתי, כי חלותי היא שנות ימין עליון, שבאמת ימין עליון אשר עשתה נוראות בימי קדם לא נשתנה, ומה שנדמה לי שנשתנה ימין עליון, הסבה לזה היא חלותי החולי שלי, כי המליץ צייר חולי האומה במ''ש ידי לילה נגרה ולא תפוג, כאילו ידה השמאלית יש לה מכה טריה נגרת תמיד, ובציור הזה שמצייר שה' עומד תמיד לנכח פנינו להושיענו, א''כ ימין עליון מכוונת נגד ידנו השמאלית שבה המכה, ובעת שימין עליון עשתה נוראות היתה מתלבשת בידנו השמאלית, כי היתה פועלת בידנו ובעבורנו, וצריך שידנו השמאלית המקבלת גבורה מימין עליון תהיה בריאה וחזקה ומוכנת שימין ה' תעשה חיל על ידה, לא אם היא חולה ונגרה ממכתה, ובהיותי חולה וידי כהה נדמה לי כי נשתנה ימין עליון המכוונת נגד ידינו החולה, וזה טעות, כי סבת השינוי היא חולי היד שלנו, לא שינוי בימין עליון וכמו שיבאר :
<b style="color: gray;">מלבי"ם ביאור המילות</b> חלותי. שרשו חלה, והוא מקור מבנין הכבד. שנות. ענין שינוי, כמו כי אני ה' לא שניתי :
<h3>{יב}</h3>
(אזכיר) [אֶזְכּ֥וֹר] מַֽעַלְלֵי־יָ֑הּ כִּֽי־אֶזְכְּרָ֖ה מִקֶּ֣דֶם פִּלְאֶֽךָ׃
<b style="color: gray;">מצודת דוד</b> אזכור . כי אזכור מעשה ה' אשר לא קצרה ידו : מקדם פלאך . הפלאות שעשית לי מימי קדם :
<b style="color: gray;">מלבי"ם פירוש המילות</b> אזכור ר''ל כי יחקור על מעללי יה, שגדר המעללים הם הפעולות היוצאות ע''י תכונות הנפש ומדותיה, ואצל ה' יכוין על הפעולות שיעשה מצד מדותיו, לרחמים וחנינה וחסד או להעניש וכדומה, והנה מעללי ה' נחלקים לשנים, {{{א}}} המעללים שינהיג עפ''י חקי הטבע הקבועים מששת ימי בראשית, {{{ב}}} המעללים שיעשה כפי הנס והפלא והירוס ושידוד הטבע, שע''א אזכר מעללי יה כי אזכרה מקדם פלאך, שהם המעללים שיעשה מצד ההנהגה הפלאיית, וזאת שנית.
<b style="color: gray;">מלבי"ם ביאור המילות</b> מעללי, פעלך. פעל, מציין העסק שעוסק באיזה דבר, ומעלל יציין פעולות מוסריות שמוצאם מתכונות נפשיות (כנ''ל כ''ח), ואצל ה' הדברים שיעשה מצד מדותיו לרחמים או לדין וכדומה :
<h3>{יג}</h3>
וְהָגִ֥יתִי בְכָל־פָּעֳלֶ֑ךָ וּֽבַעֲלִ֖ילוֹתֶ֣יךָ אָשִֽׂיחָה׃
<b style="color: gray;">רש"י</b> והגיתי בכל פעלך . שעשית לנו כבר :
<b style="color: gray;">מצודת דוד</b> והגיתי . אני מחשב בכל פעליך ובהם אדבר והמה לי למשיב נפש :
<b style="color: gray;">מצודת ציון</b> והגיתי . ענין מחשבה : אשיחה . ענין דבור ואמירה :
<b style="color: gray;">מלבי"ם פירוש המילות</b> הגיתי בכל פעלך, שהם הפעולות שעושה ע''פ הטבע כפי הסדרים והחקים שגבל בעת הבריאה, ובעלילותיך אשיחה, ואשיח ואחקור במדותיך כפי ההנהגה הזאת. והנה כפי ההנהגה הטבעיית ראינו שמדותיו הוא שפעליו יהיה להם טבע קיים מתמיד בל ישתנה לעולם, וכפי מדותיו בהנהגה הפלאיית ראינו שדרכו להרוס סדרי ההנהגה הקבועים ולהנהיג הנהגה שהיא בלתי מתמדת, כי הנס הוא רק לפי שעה, ובאמת הפועל האלהי מצד שלימותו ראוי שיהיה שלם ומתוקן וקבוע בתכלית השלמות, עד שלא יצטרך להרסו ולבטלו בשום פעם, כי מתנאי החרש החכם שתהיה מלאכתו שלמה ולא יצטרך להרסו ולתקנו בשום פעם, שזה מורה שמצא איזה חסרון במלאכתו, וא''כ יקשה איך יצויר שישדד ה' לפעמים חקי הטבע כאלו לא השלים מלאכתו בכל האופנים ויצטרך לתקון ולשנות ולהרוס, אולם התשובה מבוארת, שמצד עצם הפועל והבונה יתברך לא היה מציאות שישנה לפעמים סדרי המלאכה אשר גבל בימי הבריאה, כי מלאכתו ערוכה ושמורה בתכלית החכמה עד שיספיק להנהיג בו הנהגת העולם לנצח, וצורך הנס הוא רק מפני האדם שהוא בעל בחירה והוא מקלקל לפעמים הסדר בבחירתו כי נתן לו רשות, ואז יצטרך העושה לתקן את מלאכתו כפי הצורך כפי מעשה בעלי הבחירה, וז''ש.
<h3>{יד}</h3>
אֱ֭לֹהִים בַּקֹּ֣דֶשׁ דַּרְכֶּ֑ךָ מִי־אֵ֥ל גָּ֝ד֗וֹל כֵּֽאלֹהִֽים׃
<b style="color: gray;">רש"י</b> בקדש דרכך . דרך מדתך לקדש את שמך בעולם לעשות דין ברשעי' :
<b style="color: gray;">מצודת דוד</b> אלהים . אתה אלהים הן ידעתי כי דרכך לקדש שמך לעשות דין ברשעים אף ידעתי שאין אל גדול כאלהים שיהיה הכח בידו למחות מלנקום נקם :
<b style="color: gray;">מלבי"ם פירוש המילות</b> אלהים בקדש דרכך, דרכך מצד עצמך היא בקדש, (שהקדש מורה שהוא נבדל מכל, והוא הולך לפי חקים הכוללים הקבועים) כי מי אל גדול כאלהים, שגדר הגדולה הוא שמאתו יצאו כל המסובבים עד אחרית הסבות, עד שא''א שמעשיך יהיו צריכים תקון ע''י נס ופלא וביטול סדרי הטבע, אחר שאין מסובב וסבה בלעדך והכל קשור בך מראש הסבות עד אחרית המסובבים, רק.
<h3>{טו}</h3>
אַתָּ֣ה הָ֭אֵל עֹ֣שֵׂה פֶ֑לֶא הוֹדַ֖עְתָּ בָעַמִּ֣ים עֻזֶּֽךָ׃
<b style="color: gray;">מצודת דוד</b> אתה האל . ולא אחר : הודעת . פרסמת עוזך בין העמים :
<b style="color: gray;">מלבי"ם פירוש המילות</b> אתה, מה שאתה האל עושה פלא, שבזה תשנה החקים הקבועים, הוא מפני בעלי הבחירה, {{{א}}} כי על ידי כן הודעת בעמים עזך, שהעמים התולים הכל בטבע יכירו ע''י הפלא את עוזך, שבידך לשדד את הטבע ולשנותה, {{{ב}}} שעי''כ
<h3>{טז}</h3>
גָּאַ֣לְתָּ בִּזְר֣וֹעַ עַמֶּ֑ךָ בְּנֵי־יַעֲקֹ֖ב וְיוֹסֵ֣ף סֶֽלָה׃
<b style="color: gray;">מצודת דוד</b> בזרוע . בכח זרועך גאלת את עמך ממצרים : בני יעקב ויוסף . כי יעקב ילדם ויוסף כלכלם ברעב לזה נקראים ע''ש שניהם : סלה . ר''ל גאולה שלימה עד עולם ולא חזרו להשתעבד בהם :
<b style="color: gray;">תורה תמימה</b> רבי חנינא אומר מהכא ותקראנה לו השכנות שם לאמר יולד בן לנעמי וכי נעמי ילדה והלא רות ילדה אלא רות ילדה ונעמי גידלה לפיכך נקרא על שמה רבי יוחנן אמר מהכא ואשתו היהודית ילדה את ירד אביגדור וגו' אלה בני בתיה בת פרעה אשר לקח (לו) מרד מרד זה כלב ולמה נקרא שמו מרד שמרד בעצת מרגלים וכי בתיה ילדה והלא יוכבד ילדה אלא יוכבד ילדה ובתיה גידלה לפיכך נקרא על שמה רבי אלעזר אמר מהכא גאלת בזרוע עמך בני יעקב ויוסף סלה וכי יוסף ילד והלא יעקב ילד אלא יעקב ילד ויוסף כילכל לפיכך נקראו על שמו וכו'.<small><span style="color: gray;">סנהדרין יט ע"ב</span></small>
<b style="color: gray;">מלבי"ם פירוש המילות</b> גאלת בזרוע עמך, לפ''ז מבואר שתכלית הנפלאות הם בעבורנו לא מצד עצם האל ושלימותו, ולכן ע''י חלותי שידי נגרה, ואין אני מוכן לקבל הנפלאות, לא ירים ה' את ימינו לעשות אותות ומופתים, סלה, סיום הענין :
<h3>{יז}</h3>
רָ֘א֤וּךָ מַּ֨יִם ׀ אֱ‍ֽלֹהִ֗ים רָא֣וּךָ מַּ֣יִם יָחִ֑ילוּ אַ֝֗ף יִרְגְּז֥וּ תְהֹמֽוֹת׃
<b style="color: gray;">רש"י</b> ראוך מים . רבים כשנגלית על הים :
<b style="color: gray;">מצודת דוד</b> ראוך מים . כאשר ראוך מי הים חלו ורעדו ונסו במקומם : תהומות . עומק המים רגזו ופחדו וכפל הדבר במ''ש :
<b style="color: gray;">מצודת ציון</b> יחילו . ירגזו . ענין רתת ורעדה : תהומות . עומק הים :
<b style="color: gray;">מלבי"ם פירוש המילות</b> ראוך, שיעור הכתוב המים ראוך אתה אלהים, המים ראוך אתה מים! יחילו, מצייר במליצתו שאלהים התראה על המים בצורת מים, כי יען שה' הוא עצם מקור הנמצאות ושורש כל הנמצאות נמצא בו, עי''כ יתבטלו כל הנמצאים לפניו. ובאופן זה יצייר שעת ירצה לבטל טבע הנמצא, יתגלה לפניו בכחו השרשי שבו יעמוד הנמצא ההוא, שעת ירצה לבטל כח האש יתגלה בכח השרשי של האש בצורת אש, ואז ה' אלהיך אש אוכלה אש, כי יתבטל טבע החלקי בהתגלות הכל, בעת רצה לבטל טבע המים התלבש בצורת המים השרשים שמשם בא מציאות המים, ועז''א שע''י שהמים ראוך אלהים בצורת מים היסודיים, וראוך שאתה מים, עי''ז יחילו גם ירגזו תהומות :
<h3>{יח}</h3>
זֹ֤רְמוּ מַ֨יִם ׀ עָב֗וֹת ק֭וֹל נָתְנ֣וּ שְׁחָקִ֑ים אַף־חֲ֝צָצֶ֗יךָ יִתְהַלָּֽכוּ׃
<b style="color: gray;">רש"י</b> זורמו מים עבות . שחקים נטפו זרם מים עבים : חצציך . כמו חציך :
<b style="color: gray;">מצודת דוד</b> זורמו מים עבות . העננים נטפו מים כזרם בעת עברם בים להומם את מצרים : קול . זה קול הרעם : חצציך . הם הברקים שהם חציו של מקום :
<b style="color: gray;">מצודת ציון</b> זורמו . ענין שטף המים כמו מזרם הרים ( איוב כד ) : עבות . עננים כמו עב קל ( ישעיה יט ) : שחקים . רקיעים : חצציך . מל' חץ :
<b style="color: gray;">מלבי"ם פירוש המילות</b> זרמו, מצייר שבקיעת מי הים למטה נתהוה ע''י התגלות טבע זאת בשרשם למעלה, שמשם בא הנס, וכמ''ש ראוך מים, ראוך מים ועפ''ז יצייר שבקיעת המים בהים למטה נשתלשל מן בקיעת המים בעננים בעיגול הנשימה, שכמו שיחצו המים בעב וענן ע''י רוח ורעמים וברקים, כן נבקעו ויחצו בתהומות, ושוב מצייר הפעולות שיתהוו בעבים ועננים שבעיגול הנשימה, שהם נמשכים ובאים מגבוה על גבוה עליהם, ומשתלשלים מבקיעות והחצות עבים עליונים למעלה מעבים הטבעיים אשר בשמים רק מעבים אשר הם בשחקים (שמבואר אצלנו ששם שחקים מציין תמיד המקום הגבוה משמים, ששם תחדל הטבע והמערכה, כי שם מקום הפלאות והנס וההשגחה), וכאלו ע''י רעם וברק ובקיעת העבים בשחקים העליונים נעשה רעם וברק ובקיעת העבים באדים התחתונים אשר ברקיע הטבעיי, וע''י בקיעת העבים והמים שברקיע נבקעו כל מימי הים ומי תהום רבה, והיא מליצה נפלאה לצייר שהכל השתלשל מן ההנהגה העליונה הנסיית ששרשה בשחקים, שמשם ירדה לשמים להתלבש בסדרי הטבע, ומשם יתהפך בעת הצורך כחומר חותם מן הטבע אל הנס, שההשגחה והפלא תתהפך אל הטבע ושוב תתהפך הטבע ותהי לפלא. וז''ש תחלה זורמו מים עבות העבות הגבוהות זורמו מים בשפע רב שנתבקעו העבים העליונים, וזה בא ע''י הרעם והברק העליון הנסיי, שעל הרעם הנסיי אמר קול נתנו שחקים, ועל הברק הנסיי אמר אף חצציך יתהלכו, ואח''כ ירד והשתלשל מן הנס אל הטבע, שמן קול הרעם בשחקים ישולשל.
<b style="color: gray;">מלבי"ם ביאור המילות</b> זרמו. מפועל הכבד ע''ד המרובע, העבות זורמו מים, היינו העבים, ורעהו בקר לא עבות (ש''ב כ''ג). ומבואר אצלי תמיד כי שחקים גבוהים משמים ומציינים מקום הפלאות והנסים (עי' ישעיה מ''ה ח'). חצציך. מענין חצים, ור''ל הברקים כמו ויצא כברק חצו (זכריה ט') וישלח חציו וברקים רב (למעלה י''ח) שלח חיציך ברק ברק (להלן קמ''ד) :
<h3>{יט}</h3>
ק֤וֹל רַעַמְךָ֨ ׀ בַּגַּלְגַּ֗ל הֵאִ֣ירוּ בְרָקִ֣ים תֵּבֵ֑ל רָגְזָ֖ה וַתִּרְעַ֣שׁ הָאָֽרֶץ׃
<b style="color: gray;">רש"י</b> בגלגל . כמו כגלגל , קול רעמך כגלגל על הים להום את מחנה מצרים :
<b style="color: gray;">מצודת דוד</b> בגלגל . קול רעם בא בגלגלי מרכבות פרעה כמ''ש ויסר את אופן מרכבותיו ( שמות יד ) : האירו . הברקים היו גדולים עד שהאירו בכל העולם וכל הארץ רגזה ורעשה :
<b style="color: gray;">מצודת ציון</b> בגלגל . אופן העגלה :
<b style="color: gray;">תורה תמימה</b> ועל הרעמים: מאי רעמים אמר שמואל ענני בגלגלא שנאמר קול רעמך בגלגל האירו ברקים תבל רגזה ותרעש הארץ וכו'. <small><span style="color: gray;">ברכות נט ע"א</span></small>
<b style="color: gray;">מלבי"ם פירוש המילות</b> קול רעמך בגלגל התחתון שברקיע שלנו, (עד שגם קול זה נקרא קול רעמך, כי השתלשל מן הרעם העליון הבא מאתך), וכן מן חצציך והברקים העליונים השתלשלו הברקים למטה שעל ידם האירו ברקים. תבל (כאלו הם רק הארה והתגלות של חצצים וברקים העליונים), ועי''כ רגזה ותחל הארץ למטה, ועי''כ.
<h3>{כ}</h3>
בַּיָּ֤ם דַּרְכֶּ֗ךָ (ושביליך) [וּֽ֭שְׁבִֽילְךָ] בְּמַ֣יִם רַבִּ֑ים וְ֝עִקְּבוֹתֶ֗יךָ לֹ֣א נֹדָֽעוּ׃
<b style="color: gray;">רש"י</b> ועקבותיך לא נודעו . אין הפסיעות נכרות על המים , ועקבותיך טרצ''ש בלע''ז :
<b style="color: gray;">מצודת דוד</b> בים דרכך . עשית דרכך בים : ושבילך . כפל הדבר במ''ש : לא נודעו . לא היה ניכר מדרך עקבות הרגל כי מיד חזר הים לאיתנו לכסות על מצרים :
<b style="color: gray;">מצודת ציון</b> ושבילך . ענין מסילה ודרך : ועקבותיך . עקב הרגל :
<b style="color: gray;">מלבי"ם פירוש המילות</b> בים דרכך הגדול ושבילך היחיד נראה במים רבים, שעי''ז מה שנעשה בים הכל הוא מאתך בין בכלל בין בפרט, הגם שעקבותיך לא נודעו, הכל הוא מעשה יוצר בראשית, ובזה תבין מ''ש חז''ל במכילתא (פ' בשלח) על קריעת ים סוף, שבאותה שעה שהתפלל משה הראה לו הקב''ה טורמיוס של מה''ש עומדים לפניהם, שנאמר מנוגה נגדו עביו עברו ברד וגחלי אש. ועוד שם ומנין אתה אומר שאף המים העליונים והתחתונים נבקעו, שנאמר ראוך מים אלהים ראוך מים יחילו אלו העליונים, אף ירגזו תהומות אלו התחתונים, ר''נ אומר מקול רעם של מעלה נתזו צינורות של מטה. שנאמר קול רעמך בגלגל, ומובן במ''ש :
<b style="color: gray;">מלבי"ם ביאור המילות</b> דרכך, שבילך. שביל הוא מה שילך בו איש יחיד בודד :
<h3>{כא}</h3>
נָחִ֣יתָ כַצֹּ֣אן עַמֶּ֑ךָ בְּֽיַד־מֹשֶׁ֥ה וְאַהֲרֹֽן׃
<b style="color: gray;">מצודת דוד</b> נחית כצאן . כמו הרועה מנהיג הצאן כן נהגת עמך ע''י משה ואהרן ( וחוזר לתחלת הענין לומר כשאזכור כל אלה אדע כי לא מקוצר יד לא גאלתנו כ''א לעורר לבנו לתשובה ) :
<b style="color: gray;">מצודת ציון</b> נחית . נהגת :
<h2>תהילים פרק-עח</h2>
<h3>{א}</h3>
מַשְׂכִּ֗יל לְאָ֫סָ֥ף הַאֲזִ֣ינָה עַ֭מִּי תּוֹרָתִ֑י הַטּ֥וּ אָ֝זְנְכֶ֗ם לְאִמְרֵי־פִֽי׃
<b style="color: gray;">מצודת ציון</b> האזינה . ענין הקשבה :
<b style="color: gray;">מלבי"ם פירוש המילות</b> משכיל, המשורר כיון בדבריו להחזיק מלכות בית דוד ואת בהמ''ק אשר בנה, נגד מלכות אפרים ונגד שהיה המשכן עומד בחלקו, כמ''ש בסוף דברו וימאס באהל יוסף ובשבט אפרים לא בחר, וספר כל קורות ישראל בעת צאתם ממצרים עד מלוך דוד, לומר שהגם שהיו הדורות מכעיסים ידע ה' כי יקום דור כלבבו יראו יקחו מוסר, וכי יקום מלך שיהיה הוא והמקדש אשר יבנה מהלך שלמות הכללי, ותיקון קלקול הדורות שלפניו, ותכלית ואחרית ותקוה לדורות הבאים עד עת קץ, האזינה עמי תורתי, כי בשיר הזה יספר קורות האבות כפשוטם, אמנם ספורי קורות ישראל נבדלו מאד מקורות יתר העמים, כי כל המוצאות לעם ה' היה בהשגחה פרטית ובנסי ה' ופליאותיו, עד שידיעת קורות ישראל בימי קדם היא עצמה תורה ואמונה, כי בם נודע מציאות ה' יכלתו והשגחתו שכרו וענשו, לכן אמר האזינה תורתי, וגם הטו אזנכם לאמרי פי, כי חיצונית הספור שהוא אמרי פיו, עם פנימותיו שהיא התורה הרצופה בו, משולבות אשה אל אחותה :
<h3>{ב}</h3>
אֶפְתְּחָ֣ה בְמָשָׁ֣ל פִּ֑י אַבִּ֥יעָה חִ֝יד֗וֹת מִנִּי־קֶֽדֶם׃
<b style="color: gray;">רש"י</b> במשל פי . הם דברי תורה :
<b style="color: gray;">מצודת דוד</b> אפתחה במשל פי . אפתח פי לדבר במשל והמשל הוא מ''ש ואש נשקה ביעקב וכדומה : חידות . דברים סתומים קשה ההבנה והוא מ''ש ויתן לשבי עוזו כי אלו לא נאמר בשמואל שלקחו הפלשתים את הארון לא היינו יודעים מה הוא : מני קדם . מה שנעשה מימי קדם :
<b style="color: gray;">מצודת ציון</b> אביעה . ענין אמירה כמו יום ליום יביע אומר ( לעיל יט ) :
<b style="color: gray;">מלבי"ם פירוש המילות</b> אפתחה, ר''ל כי כל העמים הקדמונים היה להם בהבלי אמונתם ספורים רבים מקורות אליליהם מימי קדם, והם ספורים בדויים בדו כהני האליל, אשר היה למשל אל ענינים פנימים, איזה חכמה או מוסר שהלביש בו ממציא הספור, ובזה היו בם שני מגרעות, {{{א}}} במה שהמשל הוא דבר בדוי וכזב, {{{ב}}} שגם המשל דברו אותו בחדות ובדברים נעלמים שלא יבינום ההמון רק חכמיהם, וההמון שלקחו הספורים הבדוים כפשוטן נחלו שקר, וגם אולת, כנודע בהבלי שירי האלילים והמיטאלאגיא שלהם, לא כן ספורי התורה, ואנכי אפתחה במשל פי, וגם אביעה חדות מני קדם, אשר יש להם שני מעלות, {{{א}}} שאינם חדות צפונות וחתומות, רק.
<h3>{ג}</h3>
אֲשֶׁ֣ר שָׁ֭מַעְנוּ וַנֵּדָעֵ֑ם וַ֝אֲבוֹתֵ֗ינוּ סִפְּרוּ־לָֽנוּ׃
<b style="color: gray;">מצודת דוד</b> אשר שמענו . מבני הדור שלפנינו : ונדעם . שהאמת כן הוא : ואבותינו ספרו לנו . ואין מדרך האב להשריש בלב בנו ספורי שקר :
<b style="color: gray;">מלבי"ם פירוש המילות</b> אשר שמענו ונדעם, כי מה שספר מקריעת הים והורדת המן והשלו וירידת ה' על הר סיני וכדומה, אינם חדות סתומים רק נדעם שכן היה, וכן אינם משלים בדוים רק אבותינו ספרו לנו, שכן היה באמת, עד שהספורים האלה מהנפלאות הגם שהם חדות, (כי אין אנו מבינים איך היה), בכ''''ז נדעם שהיו באמת, והגם שהם משלים שעל ידם נכיר ההשגחה והיכולת, בכ''ז אינם כמשלים אחרים שאינם אמת, כי אבותינו ספרו לנו שהיו המעשים באמת :
<h3>{ד}</h3>
לֹ֤א נְכַחֵ֨ד ׀ מִבְּנֵיהֶ֗ם לְד֥וֹר אַחֲר֗וֹן מְֽ֭סַפְּרִים תְּהִלּ֣וֹת יְהוָ֑ה וֶעֱזוּז֥וֹ וְ֝נִפְלְאוֹתָ֗יו אֲשֶׁ֣ר עָשָֽׂה׃
<b style="color: gray;">רש"י</b> לא נכחד מבניהם . וגם אנו לא נכחד מבניהם של אבותינו מלהודיעם מה שספרו לנו :
<b style="color: gray;">מצודת דוד</b> מבניהם . מבני אבותינו אשר לא בא להם הקבלה מהאבות : לדור אחרון . למען תספרו לדור אחרון את תהלת ה' וגו' :
<b style="color: gray;">מצודת ציון</b> נכחד . ענין מניעה כמו ולא כחד ממנו ( ש''א ג ) : ועזוזו . מל' עוז וחוזק :
<b style="color: gray;">מלבי"ם פירוש המילות</b> לא נכחד, הנה הבלי היונים וחדותיהם הם מכחידים אותם מבניהם, כי לא ימסרו אותם רק לזקניהם וכהניהם, אבל משלי התורה וספוריה לא נכחד מבניהם עד דור אחרון, כי הם מספרים תהלות ה' ועזוזו, ר''ל כי הבלי היונים יספרו דופי אליליהם ומעשים מגונים קנאה תאוה ואכזריות, אבל הם מספרים תהלות ה', {{{ב}}} הם מספרים חולשת אליליהם איך נפלו ולא קמו לפני כחות נשגבות מהם, אבל הם מספרים עזוזו, {{{ג}}} הם מספרים נפלאות אשר לא עשו, כי המהבילים בדו הספורים מלבם, אבל משלי התורה יספרו נפלאותיו אשר עשה באמת :
<h3>{ה}</h3>
וַיָּ֤קֶם עֵד֨וּת ׀ בְּֽיַעֲקֹ֗ב וְתוֹרָה֮ שָׂ֤ם בְּיִשְׂרָ֫אֵ֥ל אֲשֶׁ֣ר צִ֭וָּה אֶת־אֲבוֹתֵ֑ינוּ לְ֝הוֹדִיעָ֗ם לִבְנֵיהֶֽם׃
<b style="color: gray;">מצודת דוד</b> ויקם . העמיד עדות התורה ביעקב להיות מתקיים לעולם בעבור אשר צוה את אבותינו להודיע לבניהם :
<b style="color: gray;">מלבי"ם פירוש המילות</b> ויקם, ספורי התורה הפשוטים נקראים עדות, שהם מעידים על דברים אמתיים שהיו במציאות, כמו הבריאה והמבול ועונש סדום והפלגה וספורי האבות וספורי גאולת מצרים, והלמודים אשר יצאו מן הספורים האלה נקראים תורה, ותחת הספורים האלה נצפנים ענינים נשגבים מסודות הבריאה והאלהות ממעשה בראשית ומרכבה וכדומה, והעדות הקים ביעקב, שהם ההמון, והתורה שם בישראל שהם הגדולים ושני אלה צוה את אבותינו שיודיעו אותם לבניהם, ולא יעלימו מהם דבר רק שתמשך הקבלה מדור דור, כי התועלת הנמשך מהודעה זאת, הוא.
<b style="color: gray;">מלבי"ם ביאור המילות</b> עדות, תורה. ע''ל ס' קי''ט. יעקב, ישראל. התבאר תמיד יעקב ההמון וישראל הם הגדולים, עי' ישעיה (ט' ז') :
<h3>{ו}</h3>
לְמַ֤עַן יֵדְע֨וּ ׀ דּ֣וֹר אַ֭חֲרוֹן בָּנִ֣ים יִוָּלֵ֑דוּ יָ֝קֻ֗מוּ וִֽיסַפְּר֥וּ לִבְנֵיהֶֽם׃
<b style="color: gray;">מצודת דוד</b> דור אחרון . למען ידעו בני הדור שאחריהם ויספרו לבניהם ובניהם לבניהם עד סוף כל הדורות :
<b style="color: gray;">מלבי"ם פירוש המילות</b> למען ידעו דור אחרון, שהגם שבין הספורים האלה היא העדות של העונשים שהעניש ה' לדור המדבר ועדת קרח ומרגלים, בכ''ז ידע ה' שהדורות הבאים ילכו מהלך השלמות, וע''י העדות האלה שיעידו בם מעונשי ה' והשגחתו יקום דור אחרון שישמרו העדות האלה ולא יבגדו עוד (וכיון בזה על דור דוד ושלמה), וז''ש למען ידעו דור אחרון, כי עוד יולדו בנים אשר יקומו ויספרו העדות והתורה לבניהם והם.
<h3>{ז}</h3>
וְיָשִׂ֥ימוּ בֵֽאלֹהִ֗ים כִּ֫סְלָ֥ם וְלֹ֣א יִ֭שְׁכְּחוּ מַֽעַלְלֵי־אֵ֑ל וּמִצְוֹתָ֥יו יִנְצֹֽרוּ׃
<b style="color: gray;">רש"י</b> כסלם . תוחלתם וכן אם שמתי זהב כסלי ( איוב לא ) :
<b style="color: gray;">מצודת דוד</b> וישימו . ע''י ספורי הנפלאות ישימו בטחונם בה' ולא ישכחו פלאי מעשיו למען ישמרו מצותיו :
<b style="color: gray;">מצודת ציון</b> כסלם . בטחונם כמו אם שמתי זהב כסלי ( איוב לא ) :
<b style="color: gray;">מלבי"ם פירוש המילות</b> וישימו באלהים כסלם, {{{א}}} הבטחון לבטוח בה' ולהאמין בו, {{{ב}}} שלא ישכחו מעללי אל, שהם הפעולות המעידים על מדותיו חנון ורחום וכו', {{{ג}}} ומצותיו ינצורו שהם המצות שצוה להם :
<b style="color: gray;">מלבי"ם ביאור המילות</b> כסלם. הבטחון שישמרם מכל רע (איוב ד') :
<h3>{ח}</h3>
וְלֹ֤א יִהְי֨וּ ׀ כַּאֲבוֹתָ֗ם דּוֹר֮ סוֹרֵ֪ר וּמֹ֫רֶ֥ה דּ֭וֹר לֹא־הֵכִ֣ין לִבּ֑וֹ וְלֹא־נֶאֶמְנָ֖ה אֶת־אֵ֣ל רוּחֽוֹ׃
<b style="color: gray;">רש"י</b> כאבותם . שהיו במצרים ובמדבר :
<b style="color: gray;">מצודת דוד</b> כאבותם . המה אנשי דור המדבר שהיו סוררים מדרך ה' ומורדים בו : לא הכין לבו . אל דבר ה' : ולא נאמנה . לא האמינו בו :
<b style="color: gray;">מצודת ציון</b> סורר . סר מדרך הישר : ומורה . ענין מורד ומסרב :
<b style="color: gray;">מלבי"ם פירוש המילות</b> ולא, והדור האחרון הזה שיגיעו אל השלמות ולא יהיו כאבותם, שהיה, {{{א}}} דור סורר ומורה יודעים רבונם ומורדים בו, {{{ב}}} דור לא הכין לבו לדרוש את ה' כלל ולדעתו, {{{ג}}} ולא נאמנה את אל רוחו, שרוחו הפנימי המעלה הציורים על הלב היה מעלה ציורים רעים לכל חטאת עד שלא יכול לעמוד באמונה בעבודת האל :
<b style="color: gray;">מלבי"ם ביאור המילות</b> לבו, רוחו. עי' לעיל נ''א י''ב :
<h3>{ט}</h3>
בְּֽנֵי־אֶפְרַ֗יִם נוֹשְׁקֵ֥י רוֹמֵי־קָ֑שֶׁת הָ֝פְכ֗וּ בְּי֣וֹם קְרָֽב׃
<b style="color: gray;">רש"י</b> בני אפרים . שיצאו ממצרים בזרוע לפני הקץ ובטחו בגבורתם ובחציהם וסופם הפכו לנוס ביום קרב כמפורש בדברי הימים והרגום אנשי גת הנולדי' בארץ : רומי . משליכין וזורקין , כמו רמה בים ( שמות טו ) :
<b style="color: gray;">מצודת דוד</b> בני אפרים . ר''ל עם כי ראו אשר בני אפרים שעל כי בטחו בכחם כי היו מזוינים נושאי חצים ומורים בקשת לזה מהרו את הקץ לצאת ממצרים קודם הזמן וסופם הפכו עורף לנוס ביום קרב והרגום אנשי גת כמ''ש בד''ה :
<b style="color: gray;">מצודת ציון</b> נושקי . מזויינים כמו נושקי קשת ומגן ( דה''ב י''ז ) : רומי . ענין השלכה כמו פרש ורומה קשת ( ירמיה ד' ) : קרב . מלחמה כמו המלמד ידי לקרב ( לקמן קמ''ד ) :
<b style="color: gray;">מלבי"ם פירוש המילות</b> בני אפרים, אחר ההצעה הזאת מתחיל דבריו, ויתחיל לדבר ממה שמאס ה' במשכן שילה שעמד בחלק של אפרים, ובבני אפרים בימי עלי, הגם שבני אפרים היו נושקי רומי קשת, בכ''ז הפכו ביום קרב עם הפלשתים, וזה היה על כי. (י-יא) לא שמרו, ר''ל שה' היה משתדל להושיעם מפני ג' טעמים, {{{א}}} מצד הברית שכרת עמם אבל הם לא שמרו ברית אלהים, {{{ב}}} בזכות ששומרים התורה, אבל הם ובתורתו מאנו ללכת, {{{ג}}} מצד שכבר עשה עמהם נפלאות בימי קדם ובו הם מזכירים אותו בתפלותיהם, אבל הם שכחו עלילותיו ונפלאותיו :
<b style="color: gray;">מלבי"ם ביאור המילות</b> נשקי, רומי. נושקי נשק, רומי קשת, הפכו, עורף :
<h3>{י}</h3>
לֹ֣א שָׁ֭מְרוּ בְּרִ֣ית אֱלֹהִ֑ים וּ֝בְתוֹרָת֗וֹ מֵאֲנ֥וּ לָלֶֽכֶת׃
<b style="color: gray;">מצודת דוד</b> לא שמרו . עכ''ז לא שמרו אנשי דור המדבר את ברית ה' ולא לקחו מוסר מבני אפרים :
<b style="color: gray;">מצודת ציון</b> מאנו . לא רצו :
<h3>{יא}</h3>
וַיִּשְׁכְּח֥וּ עֲלִילוֹתָ֑יו וְ֝נִפְלְאוֹתָ֗יו אֲשֶׁ֣ר הֶרְאָֽם׃
<b style="color: gray;">מלבי"ם ביאור המילות</b> עלילותיו. הם הפעולות היוצאים מתכונות נפשיות כמו רחום וחנון :
<h3>{יב}</h3>
נֶ֣גֶד אֲ֭בוֹתָם עָ֣שָׂה פֶ֑לֶא בְּאֶ֖רֶץ מִצְרַ֣יִם שְׂדֵה־צֹֽעַן׃
<b style="color: gray;">רש"י</b> נגד אבותם עשה פלא . אחרי כן כשהגיע הקץ אף הם ויוסיפו לחטוא לו כמו שמסיים והולך : נגד אבותם . אברהם יצחק ויעקב באו על הים והראם הקב''ה היאך הוא גואל את בניהם :
<b style="color: gray;">מצודת דוד</b> נגד אבותם . ארז''ל האבו' באו על הים והראם הקב''ה הפלא שעשה באנשי ארץ מצרים שנטבעו שמה : שדה צוען . יושבי שדה צוען והוא מארץ מצרים וכפל הדבר במ''ש כדרך המליצה :
<b style="color: gray;">מלבי"ם פירוש המילות</b> נגד, הגם שהנפלאות נעשו נגד עיני אבותיהם שמסרו להם בקבלה שהם ראום בעיניהם, שנגד אבותם עשה פלא, ר''ל נגד עיניהם, וזאת שנית שהיו הנפלאות גלוים וכוללים לעיני כל מצרים, כמ''ש לכל האותות והמופתים וכו' לעשות בארץ מצרים לפרעה ולכל עבדיו וכו' אשר עשה משה לעיני כל ישראל, ועז''א בארץ מצרים שדה צוען :
<h3>{יג}</h3>
בָּ֣קַע יָ֭ם וַיַּֽעֲבִירֵ֑ם וַֽיַּצֶּב־מַ֥יִם כְּמוֹ־נֵֽד׃
<b style="color: gray;">רש"י</b> כמו נד . תל גבוה כדמתרגמינן נצבו כמו נד ( שם ) קמו כשור :
<b style="color: gray;">מצודת דוד</b> ויצב . העמיד המים הבאים להיות כמו תל גבוה ולא ירדו כדרכם :
<b style="color: gray;">מצודת ציון</b> נד . צבור ותל כמו נצבו כמו נד ( שמות ט''ו ) :
<b style="color: gray;">מלבי"ם פירוש המילות</b> בקע, מבאר מ''ש נפלאותיו ועלילותיו, הפלא הוא הנס, והעלילה הוא מה שבו מתראה מדות ה' ודרכיו שעלילות הם הפעולות היוצאות מתכונות נפשיות, ומפרש נגד נפלאותיו בקע ים, שזה היה נס ופלא, ונגד עלילותיו ויעבירם, כי מה שהעביר בו את ישראל היה מצד מדותיו של רחמים וחסד, ויצב מים כמו נד שבזה נפתו מצרים לרדת אל תוך הים, כמ''ש וברוח אפיך נערמו מים שהמים עשו ערמה, שבמה שנצבו כמו נד ערבו המצרים את לבם לרדת אל תוך הים, וזה ג''כ מצד עלילותיו ומדותיו שרצה להטביע את המצרים לשלם להם כמדתם, כמ''ש כי בדבר אשר זדו עליהם, שזה מעלילות ה' לשלם מדה כנגד מדה :
<h3>{יד}</h3>
וַיַּנְחֵ֣ם בֶּעָנָ֣ן יוֹמָ֑ם וְכָל־הַ֝לַּ֗יְלָה בְּא֣וֹר אֵֽשׁ׃
<b style="color: gray;">מצודת ציון</b> וינחם . נהגם :
<b style="color: gray;">מלבי"ם פירוש המילות</b> וינחם, קריעת ים סוף מורה יכלתו לשדד הטבע וינחם בעמוד הענן והאש, וכן נתינת המים שמורים השגחתו וטובו להנחותם הדרך ולתת להם צרכיהם בדרך פלא :
<h3>{טו}</h3>
יְבַקַּ֣ע צֻ֭רִים בַּמִּדְבָּ֑ר וַ֝יַּ֗שְׁקְ כִּתְהֹמ֥וֹת רַבָּֽה׃
<b style="color: gray;">רש"י</b> יבקע צורים . והכית בצור וגו' ( שם יז ) : וישק כתהומות רבה . אף כשהיו הולכים בתוך הים שמימיו מלוחים המתיק להם מעיינות בתוך התהום :
<b style="color: gray;">מצודת דוד</b> יבקע צורים . להוציא את המים : וישק . השקה אותם די ספוקם כאלו שתו בתהומות אשר כל אחד רבה וגדולה :
<b style="color: gray;">מצודת ציון</b> יבקע צורים . סלעים :
<b style="color: gray;">מלבי"ם פירוש המילות</b> (טו-טז) יבקע צורים במדבר, הגם שהמדבר אינו מקום מעינות השקה אותם כתהומות רבה, ולא תאמר שבמקום זה היה מקום מעין שהלא הוציא נוזלים מסלע שבארה של מרים היה סלע יחידי מתגלגל עמהם ממקום למקום, ובכ''ז הוריד מים כנהרות :
<b style="color: gray;">מלבי"ם ביאור המילות</b> (טו-טז) צורים, סלע. צור קשה מסלע, ותחלה הכה צור בחורב (שמות י''ז) ואח''כ את הסלע (במדבר כ'), והמשורר סמך בקיעת ים שעשה מן המים יבשה אל הוצאת מים מן הסלע שהוציא מיבשה מים, וכמ''ש מה לך הים כי תנוס מלפני אדון ההופכי הצור אגם מים, עמ''ש שם :
<h3>{טז}</h3>
וַיּוֹצִ֣א נוֹזְלִ֣ים מִסָּ֑לַע וַיּ֖וֹרֶד כַּנְּהָר֣וֹת מָֽיִם׃
<b style="color: gray;">רש"י</b> ויורד כנהרות מים . שהיו נוזלין מן הבאר והנשיאים היו עושין שרטוט במשענותם והמים נמשכים אחריהם לכל חניית שבט ושבט כענין שנאמר במחוקק במשענותם כמו שמפורש בארבעים ותשע מדות :
<b style="color: gray;">מצודת דוד</b> ויורד . הסלע הוריד המים כמו הנהרות :
<b style="color: gray;">מצודת ציון</b> נוזלים . מל' הזלה ונטיפה :
<h3>{יז}</h3>
וַיּוֹסִ֣יפוּ ע֭וֹד לַחֲטֹא־ל֑וֹ לַֽמְר֥וֹת עֶ֝לְי֗וֹן בַּצִּיָּֽה׃
<b style="color: gray;">רש"י</b> למרות . להקניט כמו ממרי' הייתם ( דברים ט ) :
<b style="color: gray;">מצודת דוד</b> ויוסיפו . אחר כל הנסים האלו הוסיפו עוד לחטוא :
<b style="color: gray;">מצודת ציון</b> למרות . למרוד : בציה . במדבר שהוא ציה ושממה :
<b style="color: gray;">מלבי"ם פירוש המילות</b> ויוסיפו, בכ''ז חטאו לו, והיו מסתפקים ביכולת האל, והוא כי היו משוקעים בדעות מושחתות אשר נחלו ממצרים, שאל עליון שהוא סבת הסבות אינו משגיח בפרטים רק חלק כח אלהות לכחות פרטיים נשגבים טבעיים, זה מושל על המים וזה על הלחם וכדומה, וחשבו כי גם האלהים אשר עשה הנפלאות למשה אינו אל עליון סבת הסבות, רק הוא מן האלים מלאך או גלגל או כח למטה ממנו, אשר עפ''י רב כחו יוכל להשפיע שפע על איש או עם או מקום פרטי, ומ''מ כח מוגבל ובעל תכלית, ועז''א שחטאו למרות עליון, שהיה המרי נגד עליון שהוא סבת הסבות, שהיו מכחישים שאינו משגיח בציה :
<h3>{יח}</h3>
וַיְנַסּוּ־אֵ֥ל בִּלְבָבָ֑ם לִֽשְׁאָל־אֹ֥כֶל לְנַפְשָֽׁם׃
<b style="color: gray;">מצודת דוד</b> בלבבם . ר''ל מה ששאלו על הבשר לא היה עליה תוכן הכוונה כ''א בלבבם היה לנסות את ה' :
<b style="color: gray;">מלבי"ם פירוש המילות</b> וינסו הנה בספורי התורה מבואר שנתן להם המן והשלו טרם שהוציא נוזלים מסלע, כי הוצאת המים היה ברפידים, וזה סותר למ''ש כאן. ? אולם התבאר אצלי, שהמתאוננים שנזכרו בפרשת בהעלותך היה ענין אחד עם מ''ש אח''כ והאספסוף אשר בקרבו התאוו תאוה, כי באמת לא אל הבשר התאוו רק רצו לנסות את ה', שלא האמינו שכחו הוא בלתי ב''ת ושיוכל למלא הבטחתו מהורשת הכנענים, והנה בתחלה בעת נתן להם המן ירד להם המן והשלו כמ''ש בפרשת בשלח בערב תאכלו בשר ובבקר תשבעו לחם, אולם השלו נפסק בבואם לרפידים, ששם הוציא להם מים, וחשבו ישראל שע''י שכחו מוגבל ובעל תכלית אין לו כח להוציא ג' דברים כאחד, לחם ובשר ומים, ושלכן כשהוצרכו למים לא יכול עוד לתת להם בשר, שכחו היה די על לחם ובשר לבד, או לחם ומים לבד, שהם שני דברים, לא על שלשה דברים, (שכן הוא בכל מי שכחו מוגבל ואינו מעצמו, כמו אליהו שלא יכול שיהיה בידו מפתח של גשמים ותחיה כאחד כמ''ש חז''ל), וע''ז רצו לנסות אם יוכל לתת להם גם בשר, שבזה ידעו שאין כחו כח מוגבל, וז''ש וינסו אל בלבבם לשאל אוכל לנפשם מה ששאלו אוכל לא היה מצד התאוה לבד רק מצד הנסיון שהסתפקו ביכולת האל :
<b style="color: gray;">מלבי"ם ביאור המילות</b> לנפשם. לתאותם כמו כי תאוה נפשך לאכול בשר :
<h3>{יט}</h3>
וַֽיְדַבְּר֗וּ בֵּֽאלֹ֫הִ֥ים אָ֭מְרוּ הֲי֣וּכַל אֵ֑ל לַעֲרֹ֥ךְ שֻׁ֝לְחָ֗ן בַּמִּדְבָּֽר׃
<b style="color: gray;">מצודת דוד</b> היוכל . האם יוכל לערוך במדבר שלחן מלא להאכילם בשר :
<b style="color: gray;">מצודת ציון</b> לערוך . ענין סדור :
<b style="color: gray;">מלבי"ם פירוש המילות</b> וידברו באלהים שאמרו היוכל אל לערך שלחן שהשלחן לא יחסר כל בו לחם ובשר ומים, אם יוכל לערוך שלחן שלם שלא יחסר דבר, שהגם שעד עתה נתן לנו בשר.
<b style="color: gray;">מלבי"ם ביאור המילות</b> לערך שלחן. שלחן מלא מכל :
<h3>{כ}</h3>
הֵ֤ן הִכָּה־צ֨וּר ׀ וַיָּז֣וּבוּ מַיִם֮ וּנְחָלִ֪ים יִ֫שְׁטֹ֥פוּ הֲגַם־לֶ֭חֶם י֣וּכַל תֵּ֑ת אִם־יָכִ֖ין שְׁאֵ֣ר לְעַמּֽוֹ׃
<b style="color: gray;">רש"י</b> שאר . בשר :
<b style="color: gray;">מצודת דוד</b> הן . אמרו הן ראינו כי הכה צור וזב המים וזה לבד ראינו לזה ננסה לדעת אם גם יוכל תת את הלחם ר''ל הבשר כמ''ש את קרבני לחמי ( במדבר כז ) אם יכין שאר , כפל הדבר במ''ש :
<b style="color: gray;">מצודת ציון</b> תת . מל' נתיצה : שאר . בשר כמו אכלו שאר עמי ( מיכה ג ) :
<b style="color: gray;">מלבי"ם פירוש המילות</b> הן הכה צור ויזובו מים, וכבר נגרע מכחו אל הוצאת המים, וא''כ עתה נרצה לנסות הגם לחם יוכל תת אם יכין שאר לעמו, ר''ל עתה שנגרע כחו ע''י הוצאת המים, אם ירצה להכין למו שאר ובשר לא יוכל לתת לחם, כי כחו מוגבל, וחשבו שלכן פסק מלתת הבשר, מפני שאם היה נותן להם גם בשר עתה שהוצרך לתת מים לא יוכל לתת לחם, ולכן פסק מלתת הבשר כדי שיוכל לתת לחם שהוא נחוץ יותר :
<h3>{כא}</h3>
לָכֵ֤ן ׀ שָׁמַ֥ע יְהוָ֗ה וַֽיִּתְעַבָּ֥ר וְ֭אֵשׁ נִשְּׂקָ֣ה בְיַעֲקֹ֑ב וְגַם־אַ֝֗ף עָלָ֥ה בְיִשְׂרָאֵֽל׃
<b style="color: gray;">רש"י</b> ואש נשקה ביעקב . כמו ובערו והשיקו ( יחזקאל לט ) שהוא ל' היסק ותבערה כדכתיב ותבער בם אש ה' :
<b style="color: gray;">מצודת דוד</b> ויתעבר . נתמלא עברה וזעם : ואש נשקה . בערה כאש חמתו וכפל הדבר במ''ש וכפל עוד לומר וגם אף וכו' :
<b style="color: gray;">מצודת ציון</b> ויתעבר . מל' עברה וזעם : נשקה . מל' היסק והבערה :
<b style="color: gray;">מלבי"ם פירוש המילות</b> ולכן שמע ה' והבין את דבריהם וכונתם, ויתעבר, ותחלה אש נשקה ביעקב שהוא מה שבערה בהם אש ה' ע''י המתאוננים שהיה ג''כ ענין זה בעצמו, היה רק ביעקב שהם הפחותים, כמ''ש ותאכל בקצה המחנה שהם הפחותים, ואח''כ גם אף עלה בישראל שהם המובחרים שבהם, עת שגם הם רבו על הבשר כמ''ש וישובו ויבכו גם בני ישראל לאמר מי יאכילנו בשר, שבכו גם גדוליהם. עלה אף ה' שנית בקברות התאוה, וטעם האף לא היה בעבור שהתאוו אל הבשר, רק בעבור.
<b style="color: gray;">מלבי"ם ביאור המילות</b> יעקב, ישראל. כנ''ל פסוק ה' :
<h3>{כב}</h3>
כִּ֤י לֹ֣א הֶ֭אֱמִינוּ בֵּאלֹהִ֑ים וְלֹ֥א בָ֝טְח֗וּ בִּֽישׁוּעָתֽוֹ׃
<b style="color: gray;">מצודת דוד</b> כי לא האמינו . שיוכל למלאות משאלותם : ולא בטחו . מבלי נסיון :
<b style="color: gray;">מלבי"ם פירוש המילות</b> כי לא האמינו באלהים, וחשבו שכחו מוגבל ובעל תכלית, וע''כ לא בטחו בישועתו, והסתפקו אם יוכל להושיע להם על ירושת הארץ :
<h3>{כג}</h3>
וַיְצַ֣ו שְׁחָקִ֣ים מִמָּ֑עַל וְדַלְתֵ֖י שָׁמַ֣יִם פָּתָֽח׃
<b style="color: gray;">מצודת דוד</b> ויצו . הלא כבר צוה השחקים וכו' :
<b style="color: gray;">תורה תמימה</b> נענה רבי אלעזר המודעי וכו' וכי אי זה מדה מרובה מדה טובה או מדת פורענות הוי אומר מדה טובה ממדת פורענות במדת פורענות הוא אומר וארובות השמים נפתחו במדה טובה הוא אומר ויצו שחקים ממעל ודלתי שמים פתח וימטר עליהם מן לאכול ודגן שמים נתן למו כמה ארובות יש בדלת ארבע ארבע הרי כאן שמונה ונמצא מן שירד להם לישראל גבוה ששים אמה וכו'.<small><span style="color: gray;">יומא עו ע"א</span></small>
תניא ר' מאיר אומר במדה שאדם מודד מודדין לו דכתיב בסאסאה בשלחה תריבנה אמר ר' יהושע וכי אפשר לומר כן אדם נותן מלא עומסו לעני בעולם הזה הקב"ה נותן לו מלא עומסו לעולם הבא והכתיב שמים בזרת תכן ואתה אי אומר כן איזו היא מדה מרובה מדת טובה מרובה או מדת פורענות הוי אומר מדה טובה מרובה ממדת פורענות במדה טובה כתיב ויצו שחקים ממעל ודלתי שמים פתח וימטר עליהם מן לאכול ובמידת פורענות הוא אומר וארובות השמים נפתחו במידת פורענות כתיב ויצאו וראו בפגרי האנשים הפושעים בי כי תולעתם לא תמות ואשם לא תכבה והיו דראון לכל בשר והלא אדם מושיט אצבעו באור בעולם הזה מיד נכוה אלא כשם שנותן הקב"ה כח ברשעים לקבל פורענותם כך נותן הקב"ה כח בצדיקים לקבל טובתן:<small><span style="color: gray;">סנהדרין ק ע"א</span></small>
א"ר יהודה שני רקיעים הן שנאמר הן לה' אלהיך השמים ושמי השמים ר"ל אמר שבעה ואלו הן וילון רקיע שחקים זבול מעון מכון ערבות וילון אינו משמש כלום אלא נכנס שחרית ויוצא ערבית ומחדש בכל יום מעשה בראשית שנאמר הנוטה כדוק שמים וימתחם כאהל לשבת רקיע שבו חמה ולבנה כוכבים ומזלות קבועין שנאמר ויתן אותם אלהים ברקיע השמים שחקים שבו רחיים עומדות וטוחנות מן לצדיקים שנאמר ויצו שחקים ממעל ודלתי שמים פתח וימטר עליהם מן לאכול וגו' זבול שבו ירושלים ובית המקדש ומזבח בנוי ומיכאל השר הגדול עומד ומקריב עליו קרבן שנאמר בנה בניתי בית זבול לך מכון לשבתך עולמים וכו'.<small><span style="color: gray;">חגיגה יב ע"ב</span></small>
<b style="color: gray;">מלבי"ם פירוש המילות</b> (כג-כד) ויצו, ולכן הראה להם שהגם שצוה שחקים ממעל וימטר עליהם מן לאכול, בכ''ז המטיר עליהם כעפר שאר וכחול ימים עוף כנף, והראה להם שהגם שנתן להם לחם כבתחלה בכ''ז היה יכול לתת גם בשר בשפע רב, - ויצו שחקים ממעל. יש הבדל בין שחקים ובין שמים, שהשחקים גבוהים משמים ומורים על השפעה הנסיית שהוא למעלה מן השפעה הטבעיית היורדת משמים, והמן לא ירד משמים, ר''ל מן המערכה והטבע, רק משחקים שהם ממעל, כאילו נפל משחקים אל השמים, ודרך דלתי שמים אשר פתח נפל אל הארץ, ובאופן זה המטיר עליהם מן לאכול, ולא היה מזון טבעי כי דגן שמים נתן למו, ובאשר גם מן טבעי יורד במדבר ההוא בשני חדשי השנה, בא להוציא מלב המכחישים בל יאמרו שהיה מזון טבעי הנמצא גם עתה במדבר, לכן באר סימנים שבם נדע שהיה דגן שמים כי.
<b style="color: gray;">מלבי"ם ביאור המילות</b> שחקים, שמים. שחקים גבוהים משמים (כנ''ל ע''ז י''ח) ומורה על הפלאות, ומציין שירד משחקים דרך דלתות שמים. ומוציא מן ההיכל הפנימי דרך דלתות שער החצר החיצונה :
<h3>{כד}</h3>
וַיַּמְטֵ֬ר עֲלֵיהֶ֣ם מָ֣ן לֶאֱכֹ֑ל וּדְגַן־שָׁ֝מַ֗יִם נָ֣תַן לָֽמוֹ׃
<b style="color: gray;">מצודת דוד</b> וימטר . וכבר המטיר המן וראו א''כ שידו לא תקצר : ודגן שמים . הוא המן וכפל הדבר במ''ש :
<h3>{כה}</h3>
לֶ֣חֶם אַ֭בִּירִים אָ֣כַל אִ֑ישׁ צֵידָ֬ה שָׁלַ֖ח לָהֶ֣ם לָשֹֽׂבַע׃
<b style="color: gray;">רש"י</b> לחם אבירים . לחמם של מלאכים , ד''א אבירים איברים שהיה נבלע בכל האברים ולא היו צריכים לנקביהם :
<b style="color: gray;">מצודת דוד</b> לחם אבירים . לחם מן השמים הקרואים אבירים שהוא ענין חוזק וכן נאמר עליהם חזקים כראי מוצק ( איוב לז ) : אכל איש . כאומר הלא דבר תימה הוא שאיש נברא מהאדמה אכל לחם שמים : לשובע . ר''ל להשביעם מכל מין שירצו כי טעמו במן כל המטעמים ושאלו א''כ הבשר שלא כהוגן :
<b style="color: gray;">מצודת ציון</b> אבירים . חזקים : צידה . מזון :
<b style="color: gray;">תורה תמימה</b> תנו רבנן לחם אבירים אכל איש לחם שמלאכי השרת אוכלין אותו דברי ר"ע וכשנאמרו דברים לפני רבי ישמעאל אמר להם צאו ואמרו לו לעקיבא עקיבא טעית וכי מלאכי השרת אוכלין לחם והלא כבר נאמר לחם לא אכלתי ומים לא שתיתי אלא מה אני מקיים אבירים לחם שנבלע במאתים וארבעים ושמונה וכו'.<small><span style="color: gray;">יומא עה ע"ב</span></small>
<b style="color: gray;">מלבי"ם פירוש המילות</b> לחם אבירים אכל איש, שהמן היורד במדבר אינו מאכל בריאים לשובע רק נותנים אותו לחולים, והוא היה לחם הנאות לאנשים אבירים, זאת שנית שהמן היורד בטבע אינו משביע, ואינו יורד רק מעט, וא''א שיהיה מספיק לכל איש ואיש שהיו ששים רבוא, ופה לחם אבירים אכל כל איש, וגם ששלח להם צידה לשובע, שזה א''א במן הטבעי :
<h3>{כו}</h3>
יַסַּ֣ע קָ֭דִים בַּשָּׁמָ֑יִם וַיְנַהֵ֖ג בְּעֻזּ֣וֹ תֵימָֽן׃
<b style="color: gray;">רש"י</b> יסע קדים . ורוח נסע מאת ה' ויגז שלוים ( במדבר י''א ) :
<b style="color: gray;">מצודת דוד</b> יסע . עכ''ז הסיע ונשב רוח קדים מן השמים : תימן . רוח דרום כי הרוח היתה ממקצוע דרומית מזרחית :
<b style="color: gray;">מצודת ציון</b> בעזו . בחזקו :
<b style="color: gray;">מלבי"ם פירוש המילות</b> יסע, והגם שנתן להם המן, נתן להם גם בשר הפך דעתם, ולבל יאמרו שהרוח שהגיז שלוים מן הים היה דרך מקרה שהרוח נשאם לשם בטבע, מבאר בראיה שגם זה היה בנס, כי הים היה במערב וצפון לישראל, וא''א שישאם למחנה ישראל רק רוח מערבי או רוח צפוני, אבל יסע קדים בשמים שהיה רוח מזרחי, וגם ינהג בעזו תימן, הוא רוח דרומית, שלפי הטבע היה ראוי שרוחות אלה ירחיקום מגבול ישראל וישאם הלאה לצד האחר, וא''כ היה הנשיאה הפך ממקום הרוח בדרך נס :
<h3>{כז}</h3>
וַיַּמְטֵ֬ר עֲלֵיהֶ֣ם כֶּעָפָ֣ר שְׁאֵ֑ר וּֽכְח֥וֹל יַ֝מִּ֗ים ע֣וֹף כָּנָֽף׃
<b style="color: gray;">רש"י</b> שאר . בשר :
<b style="color: gray;">מצודת דוד</b> כעפר . מרובה כעפר : עוף כנף . עוף בעל כנף :
<b style="color: gray;">תורה תמימה</b> וישחטו וכו' תנא משמיה דרבי יהושע בן קרחה אל תיקרי שטוח אלא שחוט מלמד שירד להם לישראל עם המן דבר שטעון שחיטה אמר רבי וכי מכאן אתה למד והלא כבר נאמר וימטר עליהם כעפר שאר וכחול (הים) עוף כנף ותניא רבי אומר וזבחת כאשר צויתיך מלמד שנצטוה משה על הושט ועל הקנה על רוב אחד בעוף ועל רוב שנים בבהמה וכו'.<small><span style="color: gray;">יומא עה ע"ב</span></small>
<b style="color: gray;">מלבי"ם פירוש המילות</b> וימטר, והנס השני היה כשבא למחנה ישראל לא פרחו משם הלאה, רק שם המטיר אותו עליהם מלמעלה למטה כעפר שנופל למטה, והיו רבים כחול ימים :
<h3>{כח}</h3>
וַ֭יַּפֵּל בְּקֶ֣רֶב מַחֲנֵ֑הוּ סָ֝בִ֗יב לְמִשְׁכְּנֹתָֽיו׃
<b style="color: gray;">מצודת דוד</b> בקרב מחנהו . למען לא יטריחו ללכת אחריהם למרחוק : סביב למשכנותיו . כפל הדבר במ''ש :
<b style="color: gray;">מלבי"ם פירוש המילות</b> ויפל, וגם שהפיל את השלו בקרב מחנהו, הגם שטבע העוף להתרחק מבני אדם נפלו סביב למשכנותיו לא רחוק, ולא על גבי האהלים :
<h3>{כט}</h3>
וַיֹּאכְל֣וּ וַיִּשְׂבְּע֣וּ מְאֹ֑ד וְ֝תַֽאֲוָתָ֗ם יָבִ֥א לָהֶֽם׃
<b style="color: gray;">מצודת דוד</b> ותאותם . בדבר הנסיון אשר נסו את ה' :
<b style="color: gray;">מלבי"ם פירוש המילות</b> (כט-ל) ויאכלו, כבר בארתי באה''ש דרוש ח', שה' הביא ראיה שעיקר תלונת העם לא היה מצד התאוה שהתאוו לבשר, רק מצד הכפירה שהתחרטו על יציאת מצרים ששם לא היה עליהם עול מצות, ומאסו את ה' ואת מצותיו, ותלונת הבשר היה רק עלילה, וכמ''ש חז''ל שבכו על משפחות שנאסרו להם, והסימן לזה, כי יש הבדל בין החוטא מצד התאוה לבין החוטא מצד המרד והכפירה, שהחוטא מצד התאוה אז כשמלא תאותו יתחרט תיכף על חטאו, וכשמלא תאותו ומוסיף בחטא זה סימן שהוא חוטא מצד הכפירה, וז''ש לא יום אחד תאכלון ולא יומים עד חדש ימים עד אשר יצא מאפכם והיה לכם לזרא, שהגם שלא יהיה לכם עוד תאוה אל הבשר בכל זה תאכלו ממנו ולא תתחרטו על מעשיכם, זה סימן שלא רציתם הבשר מצד התאוה רק מצד כי מאסתם את ה' אשר בקרבכם, שהיה החטא מצד הכפירה, ותבכו לפניו לאמר למה זה יצאנו ממצרים, שעיקר בכיתכם היה שהתחרטתם על יציאת מצרים וקבלת עול תורה ומצות, וז''ש ויאכלו וישבעו, הגם שתאותם יביא להם וכבר נתמלא תאותם, בכל זה לא זרו מתאותם ועוד היה אכלם בפיהם וזה סימן שהיה החטא מצד הכפירה והזדון, לכן.
<h3>{ל}</h3>
לֹא־זָר֥וּ מִתַּאֲוָתָ֑ם ע֝֗וֹד אָכְלָ֥ם בְּפִיהֶֽם׃
<b style="color: gray;">רש"י</b> לא זרו מתאותם . לא נעשו זרים מתאותם כי כל תאותם השיגו : עוד אכלם בפיהם . ואף ה' חרה בעם , דבר אחר לא זרו מתאותם לא נתרחקו מתאותם עד שבאת להם הפורענות :
<b style="color: gray;">מצודת דוד</b> לא זרו . עם כי לא נעשו זרים מתאותם כי המקום מילא משאלותם והיה עוד אכלם בפיהם אוכלים ומתענגים בהם :
<b style="color: gray;">מלבי"ם ביאור המילות</b> לא זרו. לא התנכרו, ופרושו כמו והיה לכם לזרא :
<h3>{לא}</h3>
וְאַ֤ף אֱלֹהִ֨ים ׀ עָ֘לָ֤ה בָהֶ֗ם וַֽ֭יַּהֲרֹג בְּמִשְׁמַנֵּיהֶ֑ם וּבַחוּרֵ֖י יִשְׂרָאֵ֣ל הִכְרִֽיעַ׃
<b style="color: gray;">רש"י</b> ובחורי ישראל . נבחרים שבהם והאספסוף הם הזקנים שנאמר בהם אספה לי ( שם ) :
<b style="color: gray;">מצודת דוד</b> ואף . עכ''ז לעומת זה עלה בהם אף ה' בעת ההיא : במשמניהם . בהחשובים שבהם : ובחורי . הנבחרים שבהם כרעו ונפלו :
<b style="color: gray;">מצודת ציון</b> במשמניהם . מל' שמן : הכריע . ענין הנפילה על ברכים :
<b style="color: gray;">מלבי"ם פירוש המילות</b> ואף אלהים עלה בהם, ולבל תאמר שמתו ע''פ הטבע שהשלו היה בשר קשה לעיכול, בפרט שלא אכלו בשר ימים רבים והזיק להם, עז''א ויהרג במשמניהם, כי יצוייר שיזיק מאכל קשה העיכול לזקנים או לחלושי המזג, אבל פה מתו האנשים השמנים והגבורים, ובחורי ישראל הכריע לא הזקנים :
<h3>{לב}</h3>
בְּכָל־זֹ֭את חָֽטְאוּ־ע֑וֹד וְלֹֽא־הֶ֝אֱמִ֗ינוּ בְּנִפְלְאוֹתָֽיו׃
<b style="color: gray;">מצודת דוד</b> בכל זאת . אף אחרי רואם שהמקום משלם גמול עכ''ז חטאו עוד בדבר המרגלים :
<b style="color: gray;">מלבי"ם פירוש המילות</b> בכל זאת חטאו עוד במרגלים, ולא האמינו בנפלאותיו, שהגם שראו שנתן להם בשר ג''כ, לא האמינו שיוכל לכבוש ארץ שבעה עממין :
<h3>{לג}</h3>
וַיְכַל־בַּהֶ֥בֶל יְמֵיהֶ֑ם וּ֝שְׁנוֹתָ֗ם בַּבֶּהָלָֽה׃
<b style="color: gray;">מצודת דוד</b> ויכל . עי''ז כלה ימיהם בהבל ובבהלה כי היו נעים ונדים במדבר ומתו שמה :
<b style="color: gray;">מלבי"ם פירוש המילות</b> ויכל בהבל ימיהם, בניכם יהיו רועים ארבעים שנה במדבר ונשאו את זנותיכם, ושנותם בבהלה, ופגריכם אתם יפלו במדבר הזה :
<b style="color: gray;">מלבי"ם ביאור המילות</b> ימיהם, ושנותם. עמ''ש (יחזקאל כ''ב ד') :
<h3>{לד}</h3>
אִם־הֲרָגָ֥ם וּדְרָשׁ֑וּהוּ וְ֝שָׁ֗בוּ וְשִֽׁחֲרוּ־אֵֽל׃
<b style="color: gray;">רש"י</b> אם הרגום ודרשוהו וגו' . אף היא לא באמת אלא בפתוי בפה וכזבו בלשונם :
<b style="color: gray;">מצודת דוד</b> אם הרגם . כאשר אמר להרגם במדבר חזרו ודרשו לה' :
<b style="color: gray;">מצודת ציון</b> ושחרו . ענין דרישה כמו שוחר טוב ( משלי יח ) :
<b style="color: gray;">מלבי"ם פירוש המילות</b> אם הרגם ודרשוהו, כמ''ש ויתאבלו העם מאד, ואז דרשו אותו וידעו שה' משגיח ושבו ושחרו אל הננו ועלינו אל המקום אשר אמר ה' כי חטאנו :
<h3>{לה}</h3>
וַֽ֭יִּזְכְּרוּ כִּֽי־אֱלֹהִ֣ים צוּרָ֑ם וְאֵ֥ל עֶ֝לְיוֹן גֹּאֲלָֽם׃
<b style="color: gray;">מצודת דוד</b> ויזכרו . היו זוכרים בפיהם אשר אלהים הוא חזקם :
<b style="color: gray;">מלבי"ם פירוש המילות</b> ויזכרו כי אלהים צורם, ואז אמרו שיודעים שיש להם צור מעוז ומחסה בה', ושגואלם הוא אל עליון סבת הסבות ואינו מקבל כחו מאחרים, ובכ''ז
<h3>{לו}</h3>
וַיְפַתּ֥וּהוּ בְּפִיהֶ֑ם וּ֝בִלְשׁוֹנָ֗ם יְכַזְּבוּ־לֽוֹ׃
<b style="color: gray;">מצודת דוד</b> ויפתוהו . אבל לא היה בלב שלם רק חשבו לפתות את ה' בפיהם ויכזבו לפניו בלשונם :
<b style="color: gray;">תורה תמימה</b> אמר רבי אמי אין תפלתו של אדם נשמעת אלא אם כן משים נפשו בכפו שנאמר נשא לבבנו אל כפים [איני והא] אוקים שמואל אמורא עליה ודרש ויפתוהו בפיהם ובלשונם יכזבו לו ולבם לא נכון עמו ולא נאמנו בבריתו ואף על פי כן והוא רחום יכפר עון וגו' לא קשיא כאן ביחיד כאן בצבור וכו'.<small><span style="color: gray;">תענית ח ע"א</span></small>
<b style="color: gray;">מלבי"ם פירוש המילות</b> ויפתוהו בפיהם, אמרו זאת רק בפיהם, שע''י שהרגם אמרו כן, ובלשונם יכזבו לו, הלשון מורה על דברים תבוניים, שבחקירתם בדבר בזה דברו לו כזבים, וחקרו חקירות פילוסופיות להכחיש בה' :
<b style="color: gray;">מלבי"ם ביאור המילות</b> בפיהם, בלשונם. מבואר אצלי תמיד שהפה מורה הדבור החיצוני והלשון מורה הדבור התבוניי, שהלשון פנימי מן הפה (ע''ל נ' י''ט, ולמעלה ל''ד י''ז) :
<h3>{לז}</h3>
וְ֭לִבָּם לֹא־נָכ֣וֹן עִמּ֑וֹ וְלֹ֥א נֶ֝אֶמְנ֗וּ בִּבְרִיתֽוֹ׃
<b style="color: gray;">רש"י</b> ולבם . לא כפיהם נכון ואף עפ''כ והוא רחום להם ומכפר עונם תמיד ולא השחיתם :
<b style="color: gray;">מצודת דוד</b> ולבם . אבל לבם לא היה נכון עם ה' :
<b style="color: gray;">מלבי"ם פירוש המילות</b> ולבם לא נכון עמו, וגם במחשבת לבם לא היו נכונים לה', ולא נאמנים בבריתו, רק הם חשבו שה' אין יודע מחשבותיהם, וחשבו שמרמים אותו בפיהם, כמ''ש בפיו ובשפתיו כבדוני ולבו רחק ממני :
<h3>{לח}</h3>
וְה֤וּא רַח֨וּם ׀ יְכַפֵּ֥ר עָוֹן֮ וְֽלֹא־יַ֫שְׁחִ֥ית וְ֭הִרְבָּה לְהָשִׁ֣יב אַפּ֑וֹ וְלֹֽא־יָ֝עִיר כָּל־חֲמָתֽוֹ׃
<b style="color: gray;">רש"י</b> והרבה . פעמים רבות : להשיב אפו . מהם ואף אם נפרע מהם לא העיר עליהם כל חמתו כי אם מעט מעט לפי שזכר כי בשר המה ויצר הרע טמון בלבם והוא רוח הולך כשימותו ולא ישוב אותו רוח בהם לעולם הבא כשיחיו אין יצר הרע שולט בהם ולא יתכן לפרש רוח הולך ולא ישוב רוחם של חיים בהם שאם אמרת כן כפרת בתחית המתים וכן מפורש באגדת תהלים :
<b style="color: gray;">מצודת דוד</b> והוא רחום . עכ''ז ה' הוא רחום ומכפר עון ולא ישחית האדם בעבור עונו ומרבה להשיב אפו מן החוטא פעמים רבות ואינו מעורר כל החמה הראוי לעורר על החוטא :
<b style="color: gray;">תורה תמימה</b> אמר רבי אמי אין תפלתו של אדם נשמעת אלא אם כן משים נפשו בכפו שנאמר נשא לבבנו אל כפים [איני והא] אוקים שמואל אמורא עליה ודרש ויפתוהו בפיהם ובלשונם יכזבו לו ולבם לא נכון עמו ולא נאמנו בבריתו ואף על פי כן והוא רחום יכפר עון וגו' לא קשיא כאן ביחיד כאן בצבור וכו'.<small><span style="color: gray;">תענית ח ע"א</span></small>
והמכה מכה בידו אחת בכל כחו והקורא קורא אם לא תשמור לעשות וגו' והפלא ה' את מכותך ואת מכות וגו' וחוזר לתחלת המקרא ושמרתם את דברי הברית הזאת וגו' וחותם והוא רחום יכפר עון וגו' וחוזר לתחלת המקרא וכו'.<small><span style="color: gray;">מכות כב ע"ב</span></small>
<b style="color: gray;">מלבי"ם פירוש המילות</b> והוא, ובכ''ז ע''י שהוא רחום יכפר עון, ויש הבדל בין אף וחמה, שהאף הוא האף החיצוני המעניש, והחמה היא החמה הפנימית השמורה בלב, והנה האף החיצוני כבר יצא והתחיל הנגף, וה' הרבה ברחמיו להשיב אפו, ואת החמה הפנימית לא יעיר כלל, כי כשהחמה מצטרפת עם האף א''א להשיבו, כמ''ש כי יגורתי מפני האף והחמה אשר אמר ה' להשמיד אתכם :
<b style="color: gray;">מלבי"ם ביאור המילות</b> אפו, חמתו. החמה הוא הכעס השמור בלב והאף הוא הגלוי (כנ''ל ו' ב') וכשיש אף וחמה ביחד בא להשחית, כמ''ש כי יגורתי מפני האף והחמה אשר אמר ה' להשמיד אתכם, ומשה עמד בפרץ להשיב חמתו מהשחית, כמ''ש חז''ל שחמה משה הרגו, וע''י שלא העיר החמה שב האף ולא השחית :
<h3>{לט}</h3>
וַ֭יִּזְכֹּר כִּי־בָשָׂ֣ר הֵ֑מָּה ר֥וּחַ ה֝וֹלֵ֗ךְ וְלֹ֣א יָשֽׁוּב׃
<b style="color: gray;">מצודת דוד</b> ויזכור . על כי יזכור שהאדם הוא בשר וטבעו לרדוף אחר התאוה ובזה יחטא ואשם : רוח הולך . ארז''ל זה היצה''ר שהולך מן האדם בשעת מיתה ולא ישוב עוד אליו ולזה ירבה להסית את האדם עודו חי :
<b style="color: gray;">מלבי"ם פירוש המילות</b> ויזכר, כי זכר כי בשר המה, והבשר מוכן לחטוא מצד טבעו ויצרו הרע, וגם רוח הולך ולא ישוב, שהרוח הפנימי שהוא הכח המעלה הציורים על הלב שהוא המעורר לחטוא, הלא הוא אפס עם הגויה והוא דומה כמו הבשר עלול לכל דבר פשע :
<h3>{מ}</h3>
כַּ֭מָּה יַמְר֣וּהוּ בַמִּדְבָּ֑ר יַ֝עֲצִיב֗וּהוּ בִּֽישִׁימֽוֹן׃
<b style="color: gray;">רש"י</b> כמה . פעמים ימרוהו תמיד במדבר :
<b style="color: gray;">מצודת דוד</b> כמה . פעמים רבות מרו בו במדבר ובמעשיהם העציבו לפניו במדבר שממה וכפל הדבר במ''ש :
<b style="color: gray;">מצודת ציון</b> כמה . ענין מספר מרובה : יעציבוהו . מלשון עצבון :
<b style="color: gray;">מלבי"ם פירוש המילות</b> כמה, וחוץ מחטאים שחשב, המרוהו כמה פעמים במדבר מצד המרי והמרד, וכמו מעשה העגל וקרח ובית פעור, וכמה יעציבוהו בישימון, שהעציבו אותו מצד שהוא ישימון, שהתלוננו על לחם הקלוקל ועל חסרון המים, שזה מצד שהוא ישימון היו מעציבים אותו בדברי עוצב שחסר להם צרכיהם :
<b style="color: gray;">מלבי"ם ביאור המילות</b> במדבר בישימון. הישימון גרוע מן המדבר, ומציין השממון הגדול אשר שם, והמדבר הוא לפעמים ארץ זרועה (כמ''ש ירמיה ב' ב'). וימרוהו, ויעציבוהו. מובדלים, וכן בישעיה (ס''ג י') כמ''ש שם :
<h3>{מא}</h3>
וַיָּשׁ֣וּבוּ וַיְנַסּ֣וּ אֵ֑ל וּקְד֖וֹשׁ יִשְׂרָאֵ֣ל הִתְווּ׃
<b style="color: gray;">רש"י</b> התוו . לשון סימן כמו והתוית תו ( יחזקאל ט' ) וסימן הוא לשון מופת ונסיון בקשו ממנו אות וסימן היש ה' בקרבנו אם אין ( שמות י''ז ) :
<b style="color: gray;">מצודת דוד</b> וישובו וינסו . חזרו ונסו את ה' במי מריבה : התוו . שאלו ממנו סימן ואות :
<b style="color: gray;">מצודת ציון</b> התוו . ענין סימן ואות כמו והתוית תיו ( יחזקאל ט ) :
<b style="color: gray;">מלבי"ם פירוש המילות</b> וישובו, ובזה שבו כפעם בפעם וינסו אל, אם יוכל למלאות כל צרכיהם ששאלו בכל פעם, וקדוש ישראל התוו, שחשבו אותו לבעל גבול ותוו תו סביבו, למדוד כחו ויכלתו וחפצו וכדומה :
<b style="color: gray;">מלבי"ם ביאור המילות</b> התוו. כמו תתאו לכם הר ההר, והתוית תו, גבול וסימן :
<h3>{מב}</h3>
לֹא־זָכְר֥וּ אֶת־יָד֑וֹ י֝֗וֹם אֲ‍ֽשֶׁר־פָּדָ֥ם מִנִּי־צָֽר׃
<b style="color: gray;">מצודת דוד</b> את ידו . את חוזק ידו שהראם ביום אשר פדם ממצרים :
<b style="color: gray;">מלבי"ם פירוש המילות</b> לא זכרו, הוסיף לאמר שלא זכרו את ידו וגבורותיו, גם ביום ההוא בעצמו אשר פדם מני צר, כי תיכף אחר גאולת מצרים שכחו נפלאותיו וחשבו שאין ביכלתו לעשות נסים יותר, כמ''ש וימרו על ים בים סוף :
<h3>{מג}</h3>
אֲשֶׁר־שָׂ֣ם בְּ֭מִצְרַיִם אֹֽתוֹתָ֑יו וּ֝מוֹפְתָ֗יו בִּשְׂדֵה־צֹֽעַן׃
<b style="color: gray;">מלבי"ם פירוש המילות</b> אשר שם במצרים אותותיו, היו בין המכות אותות ומופתים, שהיו מכות שהתרה בם תחלה והיו לאותות, כמו דם צפרדע היו אותו על מציאת ה', ערב דבר על שאין כמהו בכל הארץ, וכמו שבארתי בפי' התורה, והמכות שלא התרה בם תחלה היו מופתים, כמו כנים שחין וחשך שבשלש אלה לא היה התראה, כי הם לא היו מורים לאות על דבר, רק אחר כל שני מכות ששלח לאות על דבר ולא שמעו בקולו נתן להם מופת, היינו מכה שהכה בם דרך בזיון להענישם על שלא שמעו. האותות היו במצרים, כי היו ללמד את העם פנה מפנות האמונה, והמופתים היו בשדה צוען, כי לא באו ללמד רק להכות את הארץ בכללה :
<b style="color: gray;">מלבי"ם ביאור המילות</b> אותותיו ומופתיו. האות הוא לסימן ולהוכחה על דבר, והם המכות שבאו בהתראה בזאת תדע כי אני ה', והמופת דבר זר היוצא מן הטבע, כמ''ש ישעיה (ח' י''ח), והם דברים מפליאים שבאו שלא בהתראה, ושדה צוען כולל כל מה ששייך לממלכת מצרים, שהמופתים הלכו בכל גבוליהם סביב, אבל האותות נתנו לפרעה ולשריו בארץ מצרים :
<h3>{מד}</h3>
וַיַּהֲפֹ֣ךְ לְ֭דָם יְאֹרֵיהֶ֑ם וְ֝נֹזְלֵיהֶ֗ם בַּל־יִשְׁתָּיֽוּן׃
<b style="color: gray;">מצודת ציון</b> יאוריהם . הם ברכות העשויות בידי אדם : ונוזליהם . מלשון הזלה ושפיכה ר''ל מים היורדים מעצמן :
<b style="color: gray;">מלבי"ם פירוש המילות</b> ויהפך, הנה במכות אלה שחשב פה דלג מכות כנים ושחין וחשך. ? וזה מבואר ממ''ש ששלש מכות אלה לא באו לאותות כמו יתר המכות שבאו לאות, שבסדר הראשון אמר בזאת תדע כי אני ה', ובסדר השני אמר כי אני ה' בקרב הארץ, ובסדר השלישי אמר כי אין כמוני בכל הארץ, ובא התראה לפני כל מכה, אבל שלש מכות אלה לא הורו על דבר, רק אחר כל שתי מכות שבאו בהתראה להורות על אחד מג' דברים הנזכרים, ולא שמעו, הכה אותם דרך בזיון בלא התראה, וע''כ דלג אותם פה מן החשבון שלא חשב רק המכות שבאו בהתראה, והנה תראה שהפך בה סדר המכות, וחשב דם ערוב צפרדע ארבה ברד דבר מכות בכורות, והוא לכונה עמוקה ונפלאה מאד, כי פה בא להודיע שהיה תכלית המכות להראות כחו וגבורתו, ולכן כל המכות חוץ מדם באו כפולות, ר''ל ששש מכות שבאו בהתראה חוץ מדם, באו כפולות, שהיה יכול להכותם בשלש, ושלש מהם היו למותר כמו שיבאר, ובזה נראה שהיה הכונה להרבות אותותיו למען ידעו כחו וגבורותיו, והנה מכת דם לא היתה כפולה ולכן חשבה על הסדר, ויהפך לדם יאוריהם, וגם נוזליהם בל ישתיון, כי גם כל המימות לקו, אולם יתר המכות היו כפולות, והם.
<h3>{מה}</h3>
יְשַׁלַּ֬ח בָּהֶ֣ם עָ֭רֹב וַיֹּאכְלֵ֑ם וּ֝צְפַרְדֵּ֗עַ וַתַּשְׁחִיתֵֽם׃
<b style="color: gray;">רש"י</b> ותשחיתם . שומטין את ביציהם :
<b style="color: gray;">מצודת ציון</b> ערוב . תערובת מיני חיות : וצפרדע . שם מין שרץ המים :
<b style="color: gray;">מלבי"ם פירוש המילות</b> {{{א}}} ישלח בהם ערב, ר''ל שמכות ערוב וצפרדע היו כפולות, שאחר שבמכת ערוב באו כל החיות והשרצים המזיקים, ממילא בא גם הצפרדע בתוכם, ולמה שלח תחלה את הצפרדע בפני עצמו, הלא היתה כלולה במכת ערוב, וז''ש הלא ישלח בהם ערוב ויאכלם, ובכ''ז שלח צפרדע ותשחיתם, וא''כ היתה הצפרדע למותר :
<b style="color: gray;">מלבי"ם ביאור המילות</b> ותשחיתם, וכן ותעל הצפרדע, המין בא בלשון נקבה :
<h3>{מו}</h3>
וַיִּתֵּ֣ן לֶחָסִ֣יל יְבוּלָ֑ם וִֽ֝יגִיעָ֗ם לָאַרְבֶּֽה׃
<b style="color: gray;">מצודת דוד</b> ויגיעם . היא התבואה הבאה ע''י עבודה ויגיעה וכפל הדבר במ''ש :
<b style="color: gray;">מצודת ציון</b> לחסיל . מין ארבה : יבולם . מלשון יבול ותבואה וכן ונתנה הארץ יבולה ( ויקרא כ' ) :
<b style="color: gray;">מלבי"ם פירוש המילות</b> (מו-מז) ויתן, {{{ב}}} מכות ארבה וברד היו כפולות, שאחר שהארבה אכל כל אשר הותיר הברד, והברד לא החריב את הכל, כמ''ש והחטה והכסמת לא נכו, וא''כ היה הברד למותר, שהיה די בארבה לבדו לאכול כל פרי ארצם, וז''ש הלא יתן לחסיל יבולם ויגיעם לארבה ובכ''ז יהרג בברד גפנם, והיה הברד למותר, ועל כן הקדים המשורר ארבה לברד :
<h3>{מז}</h3>
יַהֲרֹ֣ג בַּבָּרָ֣ד גַּפְנָ֑ם וְ֝שִׁקְמוֹתָ֗ם בַּֽחֲנָמַֽל׃
<b style="color: gray;">רש"י</b> בחנמל . שם ארבה , ומדרשו בא חן ומל היה מולל את ירק העץ והעשב ואוכלו :
<b style="color: gray;">מצודת ציון</b> יהרוג . הוא לשון מושאל על השבירה : ושקמותם . מין אילן תאנה כמו ובולס שקמים ( עמוס ז ) : בחנמל . הוא מין ברד :
<b style="color: gray;">מלבי"ם ביאור המילות</b> חנמל. מין ברד :
<h3>{מח}</h3>
וַיַּסְגֵּ֣ר לַבָּרָ֣ד בְּעִירָ֑ם וּ֝מִקְנֵיהֶ֗ם לָרְשָׁפִֽים׃
<b style="color: gray;">רש"י</b> ויסגר לברד בעירם . כשהתחיל הברד לירד המצרי מבריח צאנו לבית והברד נעשה למולו כמין כותל והמצרי שוחטו ונותנו על כתיפו להוליכו לבית ולאוכלו והעוף בא ונוטלו הימנו וזה ומקניהם לרשפים לעופות כמו ובני רשף יגביהו עוף ( איוב ה' ) זה מדרשו ולפי פשוטו לרשפים רשפי אש כדכתיב ( שמות ט' ) ואש מתלקחת בתוך הברד :
<b style="color: gray;">מצודת דוד</b> לרשפים . רשפי אש שהיתה מתלקחת בתוך הברד :
<b style="color: gray;">מצודת ציון</b> ויסגר . ענין מסירה כמו לא תסגיר עבד ( דברים כג ) : בעירם . בהמתם . לרשפים . ענין להט ולהב :
<b style="color: gray;">מלבי"ם פירוש המילות</b> (מח-מט) ויסגר, הברד הרג גם את בהמתם, וגם זה היה למותר שזה נכלל במכת דבר שהדבר הרג את כל הבהמות, וא''כ מכת הברד על הבהמות היה למותר, וז''ש ויסגר לברד בעירם שהברד והרשפים הרג את בעירם ומקניהם וזה היה למותר, כי הלא ישלח בם חרון אפו הלא עתיד לשלח חרון אפו שהוא הדבר, והוא יכלה את הבהמות :
<b style="color: gray;">מלבי"ם ביאור המילות</b> בעירם, ומקניהם. בעירם הבהמות, ומקניהם כולל כל הקנינים שלא הוכו מהברד אכלום רשפי אש, כמ''ש ואש מתלקחת בתוך הברד :
<h3>{מט}</h3>
יְשַׁלַּח־בָּ֨ם ׀ חֲר֬וֹן אַפּ֗וֹ עֶבְרָ֣ה וָזַ֣עַם וְצָרָ֑ה מִ֝שְׁלַ֗חַת מַלְאֲכֵ֥י רָעִֽים׃
<b style="color: gray;">מלבי"ם ביאור המילות</b> חרון אפו, עברה, וזעם. זעם משתתף עם השמות המורים על העונש והקללה (ישעיה י' ה'), וההבדל בין חרון אף ועברה שהעברה הוא שהכועס יעבור הגבול לכעוס גם על מי שלא חטא, כמ''ש בכ''מ כי בברד ניצול הירא את דבר ה' והניס מקנהו אל הבתים, לא כן הדבר הכה את כולם :
<h3>{נ}</h3>
יְפַלֵּ֥ס נָתִ֗יב לְאַ֫פּ֥וֹ לֹא־חָשַׂ֣ךְ מִמָּ֣וֶת נַפְשָׁ֑ם וְ֝חַיָּתָ֗ם לַדֶּ֥בֶר הִסְגִּֽיר׃
<b style="color: gray;">רש"י</b> יפלס נתיב לאפו . אע''פ שבאף נשתלחו המכות לא שמשו אלא שליחותם מה שנצטוו להמית המיתו ולא הכל בנתיבותם הלכו , בפירושים אחרים מצאתי כן יפלס נתיב לאפו כשהכה כל בכור במצרים הורה דרך למשחית באף לבוא אל בתי מצרים ולא לבתי בני ישראל : וחיתם . גופם :
<b style="color: gray;">מצודת דוד</b> יפלס . היה מיישר שביל להוליך דרך בו את אפו עליהם :
<b style="color: gray;">מצודת ציון</b> יפלס . ענין ישר כמו פלס מעגל רגליך ( משלי ד ) ועש''ז גקרא קנה המאזנים בשם פלס כי מיישר המשקל : נתיב . שביל ודרך : לא חשך . לא מנע : וחיתם . ובהמתם : הסגיר . ענין מסירה :
<b style="color: gray;">מלבי"ם פירוש המילות</b> (נ-נא) יפלס, גם מכת בכורות היה למותר, שהיה יכול להרוג את כולם בעת הדבר, כמ''ש כי עתה שלחתי את ידי ואך אותך ואת עמך בדבר ותכחד מן הארץ, רק ה' יפלס נתיב לאפו, ר''ל שאף ה' שהוא הדבר שיצא היה ענינו להשחית את כולם, וה' פלס ושקל לו נתיב מיוחד, שהנתיב הוא דרך צר ליחיד, שגבל לו נתיבו שלא ילך בדרך הכולל להשחית את בני אדם, כי זה הניח למכה מיוחדת במכות בכורות והדבר לא השחית רק הבהמות כדי שיכפול אותותיו ומופתיו, וז''ש לאפו אשר לא חשך ממות נפשם יפלס לו נתיב וחיתם לדבר הסגיר, ר''ל שאם היה אפו יוצא בדרכו הגדול לא היה חושך את נפשם ממות, לכן פלס לו ה' נתיב שילך בדרך היחיד, ורק חיתם לדבר הסגיר, ולא המית את האנשים, ועל ידי כן ויך כל בכור במצרים, שלח עליהם שנית מכות בכורות להרוג אנשים, ומ''ש ויך כל בכור היינו גדול הבית, וראשית אונים הוא מי שנולד מטפה הראשונה, והנה הבכור וגדול הבית לא נהרג רק במדינת מצרים, בין שהיה מילדי מצרים בין שהיה מילדי מדינה אחרת וגר במצרים, וז''ש ויך כל בכור במצרים, והראשית אונים לא נהרגו רק מילדי מצרים ולא הגר שם ממדינה אחרת, אבל זה נהרג אף במדינה אחרת אם היה מילדי מצרים, ועז''א ראשית אונים באהלי חם, שחם כולל השורש שמצרים יצא ממנו, כמ''ש ובני הם כוש ומצרים ופוט וגו', ואם נמצא יליד מצרים גם באהלי חם, שגר בכוש או בפוט וכנען, נהרג ג''כ, וכן אמרו חז''ל שנהרגו בכורי מצרים שגרו במקום אחר ובכורי אומות אחרות שגרו במצרים :
<b style="color: gray;">מלבי"ם ביאור המילות</b> יפלס נתיב. נתיב הוא שביל היחיד, ופלס שבא על הדרך בא תמיד על המעגל, פלס מעגל רגליך, וכל מעגלותיו מפלס (כמ''ש ישעיה כ''ו), שהוא שישקול הדרך הסבובי היוצא מדרך הישר, וכן שקל הנתיב הפרטי שנטה מדרך הכולל של אפו, כי הדרך הגדול הכולל של האף לא היה חושך ממות נפשם והיו מתים כולם בדבר, ושקל נתיב מיוחד שרק חיתם הסגיר לדבר :
<h3>{נא}</h3>
וַיַּ֣ךְ כָּל־בְּכ֣וֹר בְּמִצְרָ֑יִם רֵאשִׁ֥ית א֝וֹנִ֗ים בְּאָהֳלֵי־חָֽם׃
<b style="color: gray;">מצודת דוד</b> ראשית אונים . הם הבכורים כמו כחי וראשית אוני ( בראשית מט ) : חם . הוא מצרים הבא מחם :
<b style="color: gray;">מצודת ציון</b> אונים . ענין כח כמו מצאתי און לי ( הושע יב ) :
<h3>{נב}</h3>
וַיַּסַּ֣ע כַּצֹּ֣אן עַמּ֑וֹ וַֽיְנַהֲגֵ֥ם כַּ֝עֵ֗דֶר בַּמִּדְבָּֽר׃
<b style="color: gray;">מצודת דוד</b> כעדר . כמו שהרועה מנהיג העדר במקום מרעה כן נהגם במדבר ולא חסרו דבר :
<b style="color: gray;">מלבי"ם פירוש המילות</b> ויסע כצאן עמו, שהסיעם אז ממצרים והם הלכו אחריו כצאן שהולך אחרי הרועה, וינהגם כעדר במדבר, במדבר היו דומים כעדר שמוצא מרעהו שם, כן מצאו שם מחיתם מן ומי באר :
<b style="color: gray;">מלבי"ם ביאור המילות</b> (נב-נג) וינהגם, וינחם. שם נהג בא על נהוג הבהמות שהולכים בלא דעת, שעז''א כצאן, כעדר. ושם נחה על המוליך בן דעת, שאח''כ הלכו בדעת ולא פחדו :
<h3>{נג}</h3>
וַיַּנְחֵ֣ם לָ֭בֶטַח וְלֹ֣א פָחָ֑דוּ וְאֶת־א֝וֹיְבֵיהֶ֗ם כִּסָּ֥ה הַיָּֽם׃
<b style="color: gray;">מלבי"ם פירוש המילות</b> וינחם, ותחת שהצאן במדבר יראים מן חיות רעות, הם לא פחדו, כי את אויביהם כסה הים :
<h3>{נד}</h3>
וַ֭יְבִיאֵם אֶל־גְּב֣וּל קָדְשׁ֑וֹ הַר־זֶ֝֗ה קָנְתָ֥ה יְמִינֽוֹ׃
<b style="color: gray;">מצודת דוד</b> גבול קדשו . זה א''י : הר וגו' . זה בה''מ אשר קנתה ימינו להיות שלו לשכון שמה :
<b style="color: gray;">תורה תמימה</b> בית המקדש קנין אחד מנין שנאמר מקדש ה' כוננו ידיך ואומר ויביאם אל גבול קדשו הר זה קנתה ימינו:<small><span style="color: gray;">אבות כ ע"א</span></small>
<b style="color: gray;">מלבי"ם פירוש המילות</b> ויביאם, ובזה קיים כל הבטחותיו, ויביאם לארץ ישראל, ושם בחר להם הר המוריה לבית המקדש, כמ''ש תביאמו ותטעמו בהר נחלתך :
<h3>{נה}</h3>
וַיְגָ֤רֶשׁ מִפְּנֵיהֶ֨ם ׀ גּוֹיִ֗ם וַֽ֭יַּפִּילֵם בְּחֶ֣בֶל נַחֲלָ֑ה וַיַּשְׁכֵּ֥ן בְּ֝אָהֳלֵיהֶ֗ם שִׁבְטֵ֥י יִשְׂרָאֵֽל׃
<b style="color: gray;">רש"י</b> ויגרש מפניהם . ז' אומות : באהליהם . של גוים :
<b style="color: gray;">מצודת דוד</b> גוים . אלו שבעה עממין בכנען : ויפילם . הפיל גורל לתת לכל שבט חלקו במדידת חבל כי כן הדרך למדוד הקרקע בחבל : באהליהם . של שבעת עממין :
<b style="color: gray;">מצודת ציון</b> בחבל . הוא קו המדה :
<b style="color: gray;">מלבי"ם פירוש המילות</b> ויגרש, בשבע שכבשו ויפילם בחבל נחלה בשבע שחלקו, וישכן באהליהם אחר גמר החלוקה :
<h3>{נו}</h3>
וַיְנַסּ֣וּ וַ֭יַּמְרוּ אֶת־אֱלֹהִ֣ים עֶלְי֑וֹן וְ֝עֵדוֹתָ֗יו לֹ֣א שָׁמָֽרוּ׃
<b style="color: gray;">רש"י</b> וינסו וימרו . בימי השופטים :
<b style="color: gray;">מצודת דוד</b> וינסו וימרו . בימי השופטים :
<b style="color: gray;">מלבי"ם פירוש המילות</b> וינסו, ובכל זאת שבו לנסות שנית אחר מות יהושע והזקנים, וימרו את אלהים עליון, שהסתפקו שנית אם הוא אלהים עליון סבת הסבות, שלכן עבדו ע''ז בחשבם שהוא רק כח מכחות פרטים המושלים בתבל, ועדותיו לא שמרו, שהם מה שהעידו בם הנביאים, וכן עדות של עונשי התורה :
<h3>{נז}</h3>
וַיִּסֹּ֣גוּ וַֽ֭יִּבְגְּדוּ כַּאֲבוֹתָ֑ם נֶ֝הְפְּכ֗וּ כְּקֶ֣שֶׁת רְמִיָּֽה׃
<b style="color: gray;">רש"י</b> כקשת רמיה . שאינה זורקת חץ למקום שהמורה חפץ :
<b style="color: gray;">מצודת דוד</b> כקשת רמיה . מורה הקשת הרמאי מראה עצמו כמורה לצד זה וברגע חוזר ומהפך עצמו לירות בצד אחר אל מקום הנרצה כן ישראל עבדו את ה' כל ימי השופט ובמות השופט נהפכו כרגע לעבוד הגלולים :
<b style="color: gray;">מצודת ציון</b> ויסגו . ענין החזרה לאחור :
<b style="color: gray;">מלבי"ם פירוש המילות</b> ויסגו ויבגדו כאבותם, ר''ל אחר שהיה הכונה האלהית שילכו במהלך השלמות ממדרגה למדרגה לפנים, נסוגו הם לאחור אל מדרגת הבגידה של אבותיהם, נהפכו כקשת רמיה, שמורה החץ נגד בעליו, כן תחת שחשב ה' שיהיו בידו כחצים ביד גבור ללמד אמונת האמתי ולבער הגלולים, שבו כחץ נגדו, כי.
<h3>{נח}</h3>
וַיַּכְעִיס֥וּהוּ בְּבָמוֹתָ֑ם וּ֝בִפְסִילֵיהֶ֗ם יַקְנִיאֽוּהוּ׃
<b style="color: gray;">מצודת ציון</b> בבמותם . מל' במה : יקניאוהו . מלשון קנאה והכעסה כמו הם קנאוני בלא אל ( דברים לב ) :
<b style="color: gray;">מלבי"ם פירוש המילות</b> ויכעיסוהו בבמותם, כמ''ש הם קנאוני בלא אל כעסוני בהבליהם, שכעס על הבליהם ובמות שעשו להבלים, וקנא על שהחליפו עבודתו בעבודת פסילים ובלא אל :
<h3>{נט}</h3>
שָׁמַ֣ע אֱ֭לֹהִים וַֽיִּתְעַבָּ֑ר וַיִּמְאַ֥ס מְ֝אֹ֗ד בְּיִשְׂרָאֵֽל׃
<b style="color: gray;">מצודת ציון</b> ויתעבר . מל' עברה וזעם :
<b style="color: gray;">מלבי"ם פירוש המילות</b> (נט-ס) שמע אלהים ויתעבר, גדר העברה הוא שמתוך קצפו עובר הגבול לכעוס גם על מי שלא חטא כנגדו, וכן פה ע''י שמאס מאד בישראל שהם חטאו כנגדו, עי''כ התעבר ויטש משכן שלו, שע''י העברה נטש את המשכן, וטעם העברה היה, כי אהל שכן באדם, שעקר משכן אהלו היה באדם, אם הם ראוים לכך, ואחר שבני אדם לא היו ראוים שישכון ביניהם, נטש את המשכן :
<b style="color: gray;">מלבי"ם ביאור המילות</b> ויתעבר. כנ''ל (מ''ט) :
<h3>{ס}</h3>
וַ֭יִּטֹּשׁ מִשְׁכַּ֣ן שִׁל֑וֹ אֹ֝֗הֶל שִׁכֵּ֥ן בָּאָדָֽם׃
<b style="color: gray;">מצודת דוד</b> ויטוש משכן שלו . בימי עלי הכהן : אוהל . את האוהל אשר שכן בה בין בני אדם :
<b style="color: gray;">מצודת ציון</b> ויטוש . ענין עזיבה :
<b style="color: gray;">תורה תמימה</b> ובכולן לא שרתה אלא בחלק בנימין שנאמר חופף עליו כל היום כל חפיפות לא יהו אלא בחלקו של בנימין כי אזיל אביי אמרה קמיה דרב יוסף אמר חד ברא הוה ליה לכייליל ולא מיתקן והכתיב ויטש (את) משכן שילה וכתיב וימאס באהל יוסף ובשבט אפרים לא בחר וכו'.<small><span style="color: gray;">זבחים קיח ע"ב</span></small>
<h3>{סא}</h3>
וַיִּתֵּ֣ן לַשְּׁבִ֣י עֻזּ֑וֹ וְֽתִפְאַרְתּ֥וֹ בְיַד־צָֽר׃
<b style="color: gray;">רש"י</b> ויתן לשבי עוזו . מסר הארון והלוחות ביד פלשתים :
<b style="color: gray;">מצודת דוד</b> ויתן לשבי עוזו . זה הארון אשר נשבה ביד פלשתים :
<b style="color: gray;">מצודת ציון</b> עזו . כן יקרא הארון ע''ש שהראה כח ה' בפלשתים להכות בהם כמ''ש בשמואל א :
<b style="color: gray;">מלבי"ם פירוש המילות</b> ויתן, מבאר איך היה נטישת המשכן, כי נתן את הארון לשבי ביד פלשתים, והארון הוא עזו מצד התורה שיש בו, והוא תפארתו מצד שעל ידו עשה אותות ומופתים, והוא נתן תפארתו ביד צר, שהם הצליחו והתפארו :
<b style="color: gray;">מלבי"ם ביאור המילות</b> עזו ותפארתו. תפארת מוסיף על עז, ומורה תמיד על דבר נסיי ופלאיי :
<h3>{סב}</h3>
וַיַּסְגֵּ֣ר לַחֶ֣רֶב עַמּ֑וֹ וּ֝בְנַחֲלָת֗וֹ הִתְעַבָּֽר׃
<b style="color: gray;">מצודת ציון</b> ויסגר . מסר :
<b style="color: gray;">מלבי"ם פירוש המילות</b> ויסגר, ועי''כ הסגיר עמו לחרב, שמתו שלשים אלף, ובנחלתו התעבר שחרב משכן שילה ע''י העברה כנ''ל :
<b style="color: gray;">מלבי"ם ביאור המילות</b> ובנחלתו התעבר. נחלה מניין הקדושה (כמ''ש ירמיה ב'). והתעבר עובר הגבול (כנ''ל מ''ט) :
<h3>{סג}</h3>
בַּחוּרָ֥יו אָֽכְלָה־אֵ֑שׁ וּ֝בְתוּלֹתָ֗יו לֹ֣א הוּלָּֽלוּ׃
<b style="color: gray;">רש"י</b> בחוריו אכלה אש . עברתו : לא הוללו . לא נכללו לאפריון וחופה שמתו הבחורים במלחמה : הוללו . לשון הלולא בארמית , ורבותינו דרשוהו על נדב ואביהוא , ואין לבי מתיישב לפרשו כן שהרי כבר התחיל במשכן שילה :
<b style="color: gray;">מצודת דוד</b> בחוריו . אנשי המלחמה : אכלה אש . בערה בהם אש חמת ה' ומתו במלחמה : לא הוללו . לא באו אל בית החופה כי חתניהם מתו במלחמה :
<b style="color: gray;">מצודת ציון</b> הוללו . בית החופה נקרא בדרז''ל הלולא ( כתובות ה' ) ע''ש שמהללים ומשבחים שמה את החתן ואת הכלה :
<b style="color: gray;">מלבי"ם פירוש המילות</b> בחוריו אכלה אש, כי במלחמת מצוה אפילו חתן יוצא מחדרו וכלה מחופתה ושם נפלו הבחורים, והבתולות לא הוללו בחופה :
<b style="color: gray;">מלבי"ם ביאור המילות</b> לא הוללו. שהיו מהללים אותה כלה נאה וחסודה :
<h3>{סד}</h3>
כֹּ֭הֲנָיו בַּחֶ֣רֶב נָפָ֑לוּ וְ֝אַלְמְנֹתָ֗יו לֹ֣א תִבְכֶּֽינָה׃
<b style="color: gray;">רש"י</b> כהניו בחרב נפלו . חפני ופנחס : ואלמנותיו לא תבכינה . אף אלמנתו לא ניתנה לבכותו שאף היא מתה ביום השמועה כמו שנאמר ( ש''א ד' ) ותכרע ותלד כי נהפכו עליה ציריה :
<b style="color: gray;">מצודת דוד</b> כהניו . הם חפני ופנחס בני עלי ויתר הכהנים נושאי הארון : לא תבכינה . כי הרבו לבכות על לקיחת הארון ולמול זה לא היה נחשב צער אלמנותם למאומה :
<b style="color: gray;">מלבי"ם פירוש המילות</b> כהניו, חפני ופינחס, ואלמנותיו לא תבכינה ואשת פנחס הרה ללדת וכו' ותמת :
<h3>{סה}</h3>
וַיִּקַ֖ץ כְּיָשֵׁ֥ן ׀ אֲדֹנָ֑י כְּ֝גִבּ֗וֹר מִתְרוֹנֵ֥ן מִיָּֽיִן׃
<b style="color: gray;">רש"י</b> מתרונן . מתעורר ומתגבר בדבור להקיץ מיינו , מתרונן לשון רנה הוא :
<b style="color: gray;">מצודת דוד</b> ויקץ כישן . כי עד הזמן ההוא החריש המקום מענוש את ישראל על מעשיהם כאלו היה ישן ובעת ההיא גברו העונות והקיץ משינתו לעשות בהם נקם : מתרונן . המתעורר משכרות היין ע''י צעקה ורנון :
<b style="color: gray;">מלבי"ם פירוש המילות</b> (סה-סו) ויקץ, ובכ''ז הקיץ כמו הישן על שקנא לכבוד הארון, ויך צריו אחור מה ששת להם עפולים שהוא מכת אחור ומכת חרפה ובוז :
<h3>{סו}</h3>
וַיַּךְ־צָרָ֥יו אָח֑וֹר חֶרְפַּ֥ת ע֝וֹלָ֗ם נָ֣תַן לָֽמוֹ׃
<b style="color: gray;">רש"י</b> ויך צריו אחור . מכות אחורים בעפולים ובטחורים והוא חרפת גדוף להם עולמית :
<b style="color: gray;">מצודת דוד</b> ויך . הכה צרים מאחוריהם כי נסו מפני פלשתים ורדפו אחריהם והכום מאחוריהם כדרך הרודף להנרדף : חרפת עולם . זהו לקיחת הארון :
<h3>{סז}</h3>
וַ֭יִּמְאַס בְּאֹ֣הֶל יוֹסֵ֑ף וּֽבְשֵׁ֥בֶט אֶ֝פְרַ֗יִם לֹ֣א בָחָֽר׃
<b style="color: gray;">רש"י</b> וימאס באהל יוסף . הוא שילה שהוא בחלקו של יוסף :
<b style="color: gray;">מצודת דוד</b> וימאס . מאז מאס במשכן שילה שהיתה בנחלת אפרים בן יוסף : ובשבט אפרים . הוא הוא וכפל הדבר במ''ש :
<b style="color: gray;">תורה תמימה</b> באו לשילה וכו': מנא הני מילי א"ר חייא בר אבא אמר רבי יוחנן כתוב אחד אומר ותביאהו בית ה' שילה וכתוב אחד אומר ויטש (את) משכן שילה אהל שכן באדם וכתיב וימאס באהל יוסף ובשבט אפרים לא בחר הא כיצד לא היתה שם תקרה אלא אבנים מלמטן ויריעות מלמעלן והיא היתה מנוחה:<small><span style="color: gray;">זבחים קיח ע"א</span></small>
<b style="color: gray;">מלבי"ם פירוש המילות</b> (סז-סח) וימאס, ומאז מאס באהל יוסף, שלא עמד המקדש עוד בחלקו של יוסף, וכן בשבט אפרים לא בחר אל המלוכה, ומפרש נגד מ''ש ובשבט אפרים לא בחר ויבחר את שבט יהודה, ונגד מ''ש וימאס באהל יוסף אמר ויבחר את הר ציון אשר אהב :
<h3>{סח}</h3>
וַ֭יִּבְחַר אֶת־שֵׁ֣בֶט יְהוּדָ֑ה אֶֽת־הַ֥ר צִ֝יּ֗וֹן אֲשֶׁ֣ר אָהֵֽב׃
<b style="color: gray;">מצודת דוד</b> ויבחר . להיות בנחלתו מקום המקדש : אשר אהב . מימים רבים כי שם נעקד יצחק :
<h3>{סט}</h3>
וַיִּ֣בֶן כְּמוֹ־רָ֭מִים מִקְדָּשׁ֑וֹ כְּ֝אֶ֗רֶץ יְסָדָ֥הּ לְעוֹלָֽם׃
<b style="color: gray;">רש"י</b> ויבן כמו רמים מקדשו וגו' . כמו שמים וארץ שנאמרו בהם שתי ידים שנאמר אף ידי יסדה ארץ וימינו טפחה שמים ( ישעיה מ''ה ) אף בית המקדש בשתי ידים שנאמר ( שמות טו ) כוננו ידיך , ד''א כמו רמים מקדשו כארץ יסדה מה שמים וארץ אין להם חליפין אף מקדש אין לו חליפין להשרות שם שכינה :
<b style="color: gray;">מצודת דוד</b> כמו רמים . ר''ל בנהו בנין עדי עד כמו השמים הרמים ויסדם להיות לעולם כמו הארץ :
<b style="color: gray;">מלבי"ם פירוש המילות</b> (סט-עב) ויבן כמו רמים מקדשו שהמקדש היה סולם מוצב ארצה וראשו מגיע השמימה שהוא מקשר עולם העליון עם התחתון, והוא כמו רמים עולמות העליונים, והיסוד שלו הוא כמו הארץ כו', והנה המקדש ומלכות ב''ד שניהם היו צריכים לשלמות הכלל, והמקדש ומלכות ב''ד תלוים זה בזה כמו שבארתי בסי' קל''ב וז''ש ויבחר בדוד עבדו, והבחירה היתה מצד רעיית הצאן, כמ''ש במדרש שבחן טוב לבבו בהנהגת הצאן, וז''ש מאחר עלות הביאו לרעות בשני מיני הנהגות, {{{א}}} המדינית, עז''א ביעקב עמו, {{{ב}}} המוסרית, עז''א ובישראל נחלתו כי ישראל גדול מיעקב, והוא רעה אותם כתום לבבו, בהנהגה התוריות ובתבונות כפיו ינחם בהנהגה המדינית :
<h3>{ע}</h3>
וַ֭יִּבְחַר בְּדָוִ֣ד עַבְדּ֑וֹ וַ֝יִּקָּחֵ֗הוּ מִֽמִּכְלְאֹ֥ת צֹֽאן׃
<b style="color: gray;">רש"י</b> ממכלאות צאן . דירי צאן כמו ( סוף חבקוק ) גזר ממכלה צאן :
<b style="color: gray;">מצודת דוד</b> ויבחר בדוד . למלוך על ישראל : ממכלאות צאן . ממה שהיה תמיד עם הצאן בדיר שלהם :
<b style="color: gray;">מצודת ציון</b> ממכלאות . מל' בית הכלא ומאסר והוא דיר הצאן שהמה כלואים בה :
<h3>{עא}</h3>
מֵאַחַ֥ר עָל֗וֹת הֱ֫בִיא֥וֹ לִ֭רְעוֹת בְּיַעֲקֹ֣ב עַמּ֑וֹ וּ֝בְיִשְׂרָאֵ֗ל נַחֲלָתֽוֹ׃
<b style="color: gray;">רש"י</b> מאחר עלות הביאו . שהיה רועה לאביו הצאן המניקות שהיה רחמני ומוציא הגדיים תחלה ומאכילן ראשי עשבים העליונים שהם רכים , ומוציא התיישים אחריה' ואוכלין אמצע העשבים ואחר כך מוציא הזקנות ואוכלות השרשים אמר הקב''ה ראוי הוא זה להיות רועה את עמי :
<b style="color: gray;">מצודת דוד</b> מאחר עלות . ממה שהלך אחר המניקות לרעותן הביאו להיות מלך רועה ישראל :
<b style="color: gray;">מצודת ציון</b> עלות . מגדלות עולליהן ר''ל מניקות :
<b style="color: gray;">מלבי"ם ביאור המילות</b> מאחר עלות. הצאן המניקות, כמ''ש עלות ינהל. יעקב, ישראל. כנ''ל פסוק ה'. עמו נחלתו. נחלה מציין הקדושה והדת (ירמיה ב') :
<h3>{עב}</h3>
וַ֭יִּרְעֵם כְּתֹ֣ם לְבָב֑וֹ וּבִתְבוּנ֖וֹת כַּפָּ֣יו יַנְחֵֽם׃
<b style="color: gray;">מצודת דוד</b> כתום לבבו . כפי תמימות לבו ירעה אותם : ובתבונות כפיו . עם כי התבונה היא בלב אמר כפיו לפי שבהם ינהג הרועה ויראה כאלו התבונה בכפיו ודומה לו שכל את ידיו ( בראשית מח ) ור''ל שעשה בהשכל וכ''ז חוזר לראשית האמרים לומר את כל זה יספרו לבל יאחזו במעשה אבותם שמרו בה' כ''א יאחזו במעשה דוד שזכה למלוכה בעבור כשרון דרכו :
<b style="color: gray;">מצודת ציון</b> ינחם . ינהגם :
<h2>תהילים פרק-עט</h2>
<h3>{א}</h3>
מִזְמ֗וֹר לְאָ֫סָ֥ף אֱ‍ֽלֹהִ֡ים בָּ֤אוּ גוֹיִ֨ם ׀ בְּֽנַחֲלָתֶ֗ךָ טִ֭מְּאוּ אֶת־הֵיכַ֣ל קָדְשֶׁ֑ךָ שָׂ֖מוּ אֶת־יְרוּשָׁלִַ֣ם לְעִיִּֽים׃
<b style="color: gray;">רש"י</b> לעיים . לגלים ומהו מזמור והלא קינה היא אלא לפי שנאמר ( איכה ד' ) כלה ה' את חמתו ובמה כלה ויצת אש בציון מזמור ושיר הוא ששפך חמתו על עצים ועל האבנים ולא עשה כליה בבניו :
<b style="color: gray;">מצודת דוד</b> אלהים . אתה אלהים איך תתאפק על אשר באו גוים בנחלתך : לעיים . כן דרך החרבות להיות מלאים מגלי אבנים :
<b style="color: gray;">מצודת ציון</b> לעיים . ענינו תל וגל כמו לעי השדה ( מיכה א' ) :
<b style="color: gray;">תורה תמימה</b> חמשה בני סמכי הוה ליה לאבימי בחיי אביו וכי הוה אתא רבי אבהו קרי אבבא רהיט ואזיל ופתח ליה ואמר אין אין עד דמטאי התם יומא חד אמר ליה אשקיין מיא אדאייתי ליה נמנם גחין קאי עליה עד דאיתער איסתייעא מילתיה ודרש אבימי מזמור לאסף וכו'.<small><span style="color: gray;">קידושין לא ע"א</span></small>
א"ל רבא מי קא מדמית נהרג מתוך רשעו למת מתוך רשעו מת מתוך רשעו כיון דכי אורחיה קמיית לא הויא ליה כפרה נהרג מתוך רשעו כיון דלאו כי אורחיה מיית הויא ליה כפרה תדע דכתיב מזמור לאסף אלהים באו גוים בנחלתך טמאו את היכל קדשך [וגו'] נתנו את נבלת עבדיך מאכל לעוף השמים בשר חסידיך לחיתו ארץ מאי עבדיך ומאי חסידיך לאו חסידיך חסידיך ממש עבדיך הנך דמחייבי דינא דמעיקרא וכיון דאיקטול קרי להו עבדיך וכו'<small><span style="color: gray;">סנהדרין מז ע"א</span></small>
<b style="color: gray;">מלבי"ם פירוש המילות</b> מזמור לאסף, הוסד על החורבן, אלהים באו גוים בנחלתך, כולל כל מקומות המקודשות שהם נחלת ה', ומפרש את ההיכל טמאו ואת ירושלים שמו לעיים :
<b style="color: gray;">מלבי"ם ביאור המילות</b> לעיים. לגלים, ותרגום לעי השדה ליגרי חקלא, ויגר תרגום של גל :
<h3>{ב}</h3>
נָֽתְנ֡וּ אֶת־נִבְלַ֬ת עֲבָדֶ֗יךָ מַ֭אֲכָל לְע֣וֹף הַשָּׁמָ֑יִם בְּשַׂ֥ר חֲ֝סִידֶ֗יךָ לְחַיְתוֹ־אָֽרֶץ׃
<b style="color: gray;">רש"י</b> בשר חסידיך . והלא רשעים היו אלא משקבלו פורענותם הרי הם חסידים וכן הוא אומר ( דברים כה ) ונקלה אחיך כיון שלקה אחיך הוא , כן מפורש באגדה :
<b style="color: gray;">מצודת דוד</b> נתנו וכו' . כי לא נתנום לקבורה :
<b style="color: gray;">מצודת ציון</b> לחיתו . הי''ו יתירה וכן וחיתו ארץ למינה ( בראשית א ) :
<b style="color: gray;">מלבי"ם פירוש המילות</b> נתנו וכו' בשר חסידיך, הנבלה הוא גוף של המת כמו שהוא והבשר הוא אם מחתכים אותו לחתיכות, ומוסיף שחתכו בשר החסידים לחתיכות והשליכום לכלבים ולחית הארץ :
<b style="color: gray;">מלבי"ם ביאור המילות</b> לחיתו ארץ. מובדל במובנו המדויק מחית השדה שהם חיות המצוים בישוב, שכלכלו אותם בבשר שחתכו מן נבלת החסידים.
<h3>{ג}</h3>
שָׁפְכ֬וּ דָמָ֨ם ׀ כַּמַּ֗יִם סְֽבִ֘יב֤וֹת יְֽרוּשָׁלִָ֗ם וְאֵ֣ין קוֹבֵֽר׃
<b style="color: gray;">מצודת דוד</b> ואין קובר . כי הנשארים פחדו לצאת ממקום מחבואם ולקברם :
<b style="color: gray;">מלבי"ם פירוש המילות</b> שפכו, ולא היה זה מעט כי שפכו דמם כמים רבים, ולא בשדה במדבר כי זה היה סביבות ירושלים, ובכ''ז אין קובר מרוב השממון, כמ''ש בירמיה סי' ח' :
<h3>{ד}</h3>
הָיִ֣ינוּ חֶ֭רְפָּה לִשְׁכֵנֵ֑ינוּ לַ֥עַג וָ֝קֶ֗לֶס לִסְבִיבוֹתֵֽינוּ׃
<b style="color: gray;">רש"י</b> וקלס . לשון דבה לדבר בם כמו למשל :
<b style="color: gray;">מצודת דוד</b> היינו חרפה . השכנים היו מחרפים אותנו :
<b style="color: gray;">מצודת ציון</b> וקלס . ענין לעג וחרפה כמו וקלסה לכל הארצות ( יחזקאל כ' ) :
<b style="color: gray;">מלבי"ם פירוש המילות</b> היינו חרפה לשכנינו, האומות השוכנים בינינו היה להם זה לחרפה, והשוכנים סביבותינו היינו להם לעג וקלס :
<b style="color: gray;">מלבי"ם ביאור המילות</b> חרפה. לשכנינו וכו' (כנ''ל מ''ד י''ד) :
<h3>{ה}</h3>
עַד־מָ֣ה יְ֭הוָה תֶּאֱנַ֣ף לָנֶ֑צַח תִּבְעַ֥ר כְּמוֹ־אֵ֝֗שׁ קִנְאָתֶֽךָ׃
<b style="color: gray;">רש"י</b> עד מה . עד מתי : תאנף . תקצוף : קנאתך . חמתך שאתה מקנא להנקם ל' אל קנא ( שם ד' ) אנפרנמנ''ט בלע''ז :
<b style="color: gray;">מצודת דוד</b> עד מה . עד מתי יהיה כן וכי תאנף לנצח וכי תבער קנאתך כמו אש שהולך ושורף עד תומו :
<b style="color: gray;">מצודת ציון</b> תאנף . מל' אף וחימה :
<b style="color: gray;">מלבי"ם פירוש המילות</b> עד מה ה' תנאף לנצח, אנף הוא בשמכלה חרון אפו, ובזה ראוי שיופסק הכעס, ואיך תנאף לנצח, אחר שכבר כלית חרון אפך בנו, א''כ ראוי שתבער כמו אש קנאתך.
<b style="color: gray;">מלבי"ם ביאור המילות</b> תאנף. גדר פעל אנף (לקמן פ''ה ו') :
<h3>{ו}</h3>
שְׁפֹ֤ךְ חֲמָתְךָ֨ אֶֽל־הַגּוֹיִם֮ אֲשֶׁ֪ר לֹא־יְדָ֫ע֥וּךָ וְעַ֥ל מַמְלָכ֑וֹת אֲשֶׁ֥ר בְּ֝שִׁמְךָ֗ לֹ֣א קָרָֽאוּ׃
<b style="color: gray;">מצודת דוד</b> שפוך . הסר החמה מאתנו ושפוך אותה על הגוים אשר לא יירצו לדעת אותך :
<b style="color: gray;">מצודת ציון</b> אל הגוים . על הגוים :
<b style="color: gray;">מלבי"ם פירוש המילות</b> ותשפך חמתך הפנימית על הגוים אשר לא ידעוך, ועל ממלכות אשר הגם שידעוך בשמך לא קראו :
<b style="color: gray;">מלבי"ם ביאור המילות</b> חמתך. הוא הכעס הפנימי כנ''ל (ו יב). לא ידעוך. בשמך לא קראו. וכן בירמיה (י' כ''ה) :
<h3>{ז}</h3>
כִּ֭י אָכַ֣ל אֶֽת־יַעֲקֹ֑ב וְֽאֶת־נָוֵ֥הוּ הֵשַֽׁמּוּ׃
<b style="color: gray;">מצודת דוד</b> אכל . כלו והשמידו : נוהו השמו . החריבו מדורו זה בה''מ :
<b style="color: gray;">מלבי"ם פירוש המילות</b> כי אכל את יעקב ואת נוהו השמו, כי ה' החריב המקדש לכלות חמתו על העצים והאבנים, וא''כ אחר שנוהו השמו למה אכל את יעקב ג''כ, וא''כ עשו בנו יותר ממה שגזרת עלינו :
<h3>{ח}</h3>
אַֽל־תִּזְכָּר־לָנוּ֮ עֲוֹנֹ֪ת רִאשֹׁ֫נִ֥ים מַ֭הֵר יְקַדְּמ֣וּנוּ רַחֲמֶ֑יךָ כִּ֖י דַלּ֣וֹנוּ מְאֹֽד׃
<b style="color: gray;">מצודת דוד</b> אל תזכר וכו' . אם אמנם עתה נשוב אליך : מהר . במהירות רב תקדים לנו רחמיך כי דלונו מאד בתכלית העוני ואין לנו כח לסבול עוד :
<b style="color: gray;">מלבי"ם פירוש המילות</b> אל תזכר, ר''ל שהמוכה עבור חטאיו אין מרחמים עליו אחר שהוא אשם בדבר, לכן אבקש שיקדמונו רחמיך טרם תזכור העונות הראשונים, שאם תזכור עונות לא תרחם, ולכן אל תזכר לנו עונות רק טרם שתזכור העונות יקדמונו רחמיך על כי דלונו מאד, וגם
<b style="color: gray;">מלבי"ם ביאור המילות</b> יקדמונו, הקדימה היא לפני דבר אחר, ור''ל לפני זכירת העונות :
<h3>{ט}</h3>
עָזְרֵ֤נוּ ׀ אֱלֹ֘הֵ֤י יִשְׁעֵ֗נוּ עַל־דְּבַ֥ר כְּבֽוֹד־שְׁמֶ֑ךָ וְהַצִּילֵ֥נוּ וְכַפֵּ֥ר עַל־חַ֝טֹּאתֵ֗ינוּ לְמַ֣עַן שְׁמֶֽךָ׃
<b style="color: gray;">מצודת דוד</b> על דבר . בעבור כבוד שמך לבל יחולל : למען שמך . המורה שאתה רחום וחנון :
<b style="color: gray;">מצודת ציון</b> על דבר . בעבור כמו ועל דבר כזבי ( במדבר כה ) :
<b style="color: gray;">מלבי"ם פירוש המילות</b> עזרנו מצד שהיית תמיד אלהי ישענו, על דבר כבוד שמך כי בזה יתחלל כבוד שמך, אחר שיודעים שתמיד היית מושיע לנו יאמרו מבלתי יכולת, ואז אחר שיקדמונו רחמיך בסבת כבוד שמך ותתעורר עי''כ לעזרנו טרם שתזכור לנו עונות ראשונים, אז הצילנו וכפר על חטאתינו שאז תזכור כי חטאנו לפניך, ותכפר עון, וזה ג''כ למען שמך, שאתה טוב וסלח, שאחר שכבר קדם מדת הרחמים והסכים להושיענו, ראוי שתכפר גם החטאים שהם מעכבים את הישועה :
<b style="color: gray;">מלבי"ם ביאור המילות</b> עזרנו אלהי ישענו. העזר פחות מן הישועה, שהמושיע עושה הכל בעצמו לא כן העוזר, ואחר שתמיד היית מושיע, עכ''פ עזור עתה. עזרנו והצילנו. ע''ל ז' ב' :
<h3>{י}</h3>
לָ֤מָּה ׀ יֹאמְר֣וּ הַגּוֹיִם֮ אַיֵּ֪ה אֱ‍ֽלֹהֵ֫יהֶ֥ם יִוָּדַ֣ע (בגיים) [בַּגּוֹיִ֣ם] לְעֵינֵ֑ינוּ נִ֝קְמַ֗ת דַּֽם־עֲבָדֶ֥יךָ הַשָּׁפֽוּךְ׃
<b style="color: gray;">מצודת דוד</b> למה יאמרו וגו' . למה יאמרו הגוים איה אלהיהם אם אלהים הוא יריב ריב עמו יודע לזאת יודע :
<b style="color: gray;">מלבי"ם פירוש המילות</b> למה, מפרש מ''ש על דבר כבוד שמך, כי למה יאמרו הגוים איה נא אלהיהם ויש בזה חילול ה', אחר שהיית תמיד אלהי ישענו, זאת שנית ראוי שיודע בגוים לעינינו נקמת דם עבדיך השפוך, שזה ג''כ נוגע לכבוד שמך :
<h3>{יא}</h3>
תָּ֤ב֣וֹא לְפָנֶיךָ֮ אֶנְקַ֪ת אָ֫סִ֥יר כְּגֹ֥דֶל זְרוֹעֲךָ֑ ה֝וֹתֵ֗ר בְּנֵ֣י תְמוּתָֽה׃
<b style="color: gray;">רש"י</b> הותר . פתח אסירים ממסגר שלהם כמו ( לקמן קמ''ו ) מתיר אסורים , שלח מלך ויתירהו ( לקמן ק''ה ) : בני תמותה . בני הנהרגת עליך , תמותה אנמוריניד''א בלע''ז , ויש דוגמתו בלשון חכמים מוטב שיאכלו ישראל בשר תמותה שחוטה ואל יאכלו בשר תמותה נבילה ופירושו בשר מסוכנת ששחטה , במסכת קידושין :
<b style="color: gray;">מצודת דוד</b> אנקת : . צעקת האסיר : הותר . התר קשרי הנאסרים להוציאם להריגה :
<b style="color: gray;">מצודת ציון</b> אנקת . ענין צעקה וגניחה כמו באנוק חלל ( יחזקאל כו ) : הותר . ענץ פתיחת הקשר :
<b style="color: gray;">מלבי"ם פירוש המילות</b> תבוא, וגם ראוי שתעשה זאת מצד התפלה, שתבא לפניך אנקת אסיר שהוא מוכן למות, וראוי שתותיר אותו מן המות כגודל זרועך :
<b style="color: gray;">מלבי"ם ביאור המילות</b> הותר. שיתירם מן המאסר, או שישאירם בחיים :
<h3>{יב}</h3>
וְהָ֘שֵׁ֤ב לִשְׁכֵנֵ֣ינוּ שִׁ֭בְעָתַיִם אֶל־חֵיקָ֑ם חֶרְפָּ֘תָ֤ם אֲשֶׁ֖ר חֵרְפ֣וּךָ אֲדֹנָֽי׃
<b style="color: gray;">מצודת דוד</b> והשב . כמו שעשה לנו כן השב גמול פורעניות אל שכנינו : שבעתים . שני פעמים שבעה ר''ל רבת פעמים השב להם גמולם : אל חיקם . הפורעניות תביא אל חיקם ולא יטה לכאן ולכאן : חרפתם . גמול חרפתם אשר חרפוך :
<b style="color: gray;">מלבי"ם פירוש המילות</b> והשב, וגם ראוי שתשיב לשכנינו על מה שחרפו אותך, שזה ג''כ נוגע לכבוד שמך, וראוי שתשב להם שבעתים, כי כפי ערך המחרף והמתחרף אין די אם תשיב להם כפי חרפתם, כי אין ערך שוה בינך ובינם, וראוי שיקבלו שבעתים, ר''ל פעמים אין מספר :
<h3>{יג}</h3>
וַאֲנַ֤חְנוּ עַמְּךָ֨ ׀ וְצֹ֥אן מַרְעִיתֶךָ֮ נ֤וֹדֶ֥ה לְּךָ֗ לְע֫וֹלָ֥ם לְדֹ֥ר וָדֹ֑ר נְ֝סַפֵּ֗ר תְּהִלָּתֶֽךָ׃
<b style="color: gray;">מצודת דוד</b> ואנחנו . ואז אנחנו שאנו עמך וגו' נודה לך לעולם בעבור זה ונספר תהלתך להדורות הבאים :
<b style="color: gray;">מלבי"ם פירוש המילות</b> ואנחנו, וגם שעי''כ נודה לך לעולם ויתקדש שמך, בין ע''י הודאה על הטוב, בין ע''י ההילול שהוא ספור שבחך :
<b style="color: gray;">מלבי"ם ביאור המילות</b> לעולם, לדור ודור. לעולם הוא הזמן התמידי, ולדור ודור הוא הזמן המתחלק לשני דורות (כנ''ל ל''ג י''א), ההודאה על הטובה העברה היא תמידית כל ימי חיינו שהוא מצדנו, וספור התהלה היא לדורות הבאים מדור לדור :
<h2>תהילים פרק-פ</h2>
<h3>{א}</h3>
לַמְנַצֵּ֥חַ אֶל־שֹׁשַׁנִּ֑ים עֵד֖וּת לְאָסָ֣ף מִזְמֽוֹר׃
<b style="color: gray;">רש"י</b> אל שושנים . אל ישראל : עדות לאסף מזמור . מזמור של עדות שרמז להם בו שלש גליות והתפלל עליהם שהרי נאמר במזמור זה שלש פעמים השיבנו האר פניך ונושעה ורמז להם בו צרות העתידות לבא להם בימי בית יהוא ממלכי ארם שנאמר ( מלכים ב' י''ג ) בימי יהוא כי אבדם מלך ארם וישימם כעפר לדוש :
<b style="color: gray;">מצודת ציון</b> אל שושנים . על שושנים והוא כלי נגון עשוי בצורות שושנה : עדות . מלשון עדי וקשוט וכן את הנזר ואת העדות ( מ''ב י''א ) ור''ל המזמור הזה היה לקשוט ולפאר לאסף :
<b style="color: gray;">מלבי"ם פירוש המילות</b> למנצח, מזמור זה יסדוה בני אסף בימי עזרא ונחמיה ששבו מן הגולה ורצו לבנות ההיכל ואויביהם רצו להלחם אתם ולהשבית מלאכתם, והיו אז עניים ומרודים, וידמה שיבתם מבבל נגד שיבתם ממצרים, והמזמור נחלק לג' חלקים, {{{א}}} מתפלל שיושעו מצריהם החושבים להלחם נגדם, {{{ב}}} שירחיב גבולם בשלוה ופרנסה, {{{ג}}} שיקבץ נדחיהם ויעזרם על בנין המקדש, ובכל חלק סיים אלהים השיבנו והאר פניך ונושעה, ונגד ג' אלה הקדים שלשה תוארים מזמן הקודם :
<h3>{ב}</h3>
רֹ֘עֵ֤ה יִשְׂרָאֵ֨ל ׀ הַאֲזִ֗ינָה נֹהֵ֣ג כַּצֹּ֣אן יוֹסֵ֑ף יֹשֵׁ֖ב הַכְּרוּבִ֣ים הוֹפִֽיעָה׃
<b style="color: gray;">רש"י</b> רעה ישראל . מנהיגם ופרנס שלהם יוסף וכל ישראל נקראים על שם יוסף לפי שהוא פירנסם וכלכלם בימי הרעב : יושב הכרובים . כמו שנאמר ( שמות כ''ה ) ונועדתי לך שם וגו' : הופיעה . הראה גבורתך :
<b style="color: gray;">מצודת דוד</b> רועה . אתה רועה ישראל קשוב תפלתנו : נוהג . אתה הנוהג את יוסף כרועה המנהיג את הצאן ולפי שיוסף כלכל את השבטים במצרים לכן נקראו על שמו : יושב . אתה הוא היושב על הכרובים שעל הארון הופיעה והאר לנו ישועה :
<b style="color: gray;">מצודת ציון</b> הופיעה . ענין הארה כמו הופיע מהר פארן ( דברים ל''ב ) :
<b style="color: gray;">תורה תמימה</b> תנא דבי ר' ישמעאל אותו היום יום חגם היה והלכו כולן לבית עבודת כוכבים שלהם והיא אמרה להן חולה היא אמרה אין לי יום שניזקק לי יוסף כיום הזה ותתפשהו בבגדו לאמר וגו' באותה שעה באתה דיוקנו של אביו ונראתה לו בחלון אמר לו יוסף עתידין אחיך שיכתבו על אבני אפוד ואתה ביניהם רצונך שימחה שמך מביניהם ותקרא רועה זונות דכתיב ורועה זונות יאבד הון מיד ותשב באיתן קשתו א"ר יוחנן משום ר' מאיר ששבה קשתו לאיתנו ויפוזו זרועי ידיו נעץ ידיו בקרקע ויצאה שכבת זרעו מבין ציפורני ידיו מידי אביר יעקב מי גרם לו שיחקק על אבני אפוד אלא אביר יעקב משם רועה אבן ישראל משם זכה ונעשה רועה שנאמר רועה ישראל האזינה נוהג כצאן יוסף וכו'.<small><span style="color: gray;">סוטה לו ע"ב</span></small>
<b style="color: gray;">מלבי"ם פירוש המילות</b> {{{א}}} רועה ישראל האזינה, שבזמן העבר היית רועה אותם וממלא כל צרכיהם, {{{ב}}} נוהג כצאן יוסף, שנהגתם כצאן בין זאבים ולא פחדו, כמ''ש וינחם לבטח ולא פחדו ואת אויביהם כסה הים, {{{ג}}} יושב כרובים הופיעה, שאז בנית להם מקדש ושכנת בין בדי הארון על הכרובים וכן הופיעה גם עתה בבנין המקדש :
<b style="color: gray;">מלבי"ם ביאור המילות</b> הופיעה. על הופעת וגילוי השכינה :
<h3>{ג}</h3>
לִפְנֵ֤י אֶפְרַ֨יִם ׀ וּבִנְיָ֘מִ֤ן וּמְנַשֶּׁ֗ה עוֹרְרָ֥ה אֶת־גְּבֽוּרָתֶ֑ךָ וּלְכָ֖ה לִישֻׁעָ֣תָה לָּֽנוּ׃
<b style="color: gray;">רש"י</b> לפני אפרים ובנימן ומנשה . כשיהיו צריכים לתשועתך אע''פ שהם רשעים ואינם כדי עוררה גבורתך להם ולמה כי לכה לישועתה לנו לך נאה ועליך להושיע בין חייבים ובין זכאים כמו שנאמר למשה במצרים ( שמות ג' ) ראה ראיתי את עני עמי שתי ראיות הללו למה רואה אני שהם עתידים להכעיסני ואעפ''כ ראיתי את ענים מפני השבועה שנשבעתי לאברהם : אפרים . במלחמת ארם כשצר על שומרון ( מלכים א' כ' ) ושלח מלאכים לאחאב כספך וזהבך לי הוא ונשיך ובניך הטובים לי הם : מנשה . בימי יהואש בן יהואחז שנאמר ( שם ב' י''ג ) כי ראה ה' בעני ישראל כי אבדם מלך ארם וישימם כעפר לדוש והכו שלש פעמים במלחמה שנאמר שם שלש פעמים הכהו יואש והשיב את ערי ישראל , בפירושים אחרים מצאתי שנאמר שלש פעמים תכה את ארם ואשר השיב את ערי ישראל בנימין בימי אחשורוש שהיו מרדכי ואסתר בסכנה וכל הדור תלוי בהם . ולכה לישועתה לנו . אין זה לשון הליכה אלא כמו לך וכן הוא במסורת ולכה איפוא דיעקב ( בראשית כ''ז ) ולכה אין בשורה מוצאת ( ש''ב י''ח ) שמלה לכה קצין תהיה לנו וגו' ( ישעיה ג ) :
<b style="color: gray;">מצודת דוד</b> לפני אפרים וגו' . ר''ל לצורך גאולתם עורר את גבורתך וגו' : ולכה . כמו ולך כן הוא ע''פ המסורה ור''ל עליך :
<b style="color: gray;">מצודת ציון</b> ולכה . כמו ולך כך הוא במסרה ור''ל עליך :
<b style="color: gray;">תורה תמימה</b> אמר רבי יוחנן כל האומר דבר חכמה אפילו באומות העולם נקרא חכם אם מזרע היהודים מרדכי וגו' אמרו ליה אי משאר שבטים קאתי יכלת ליה ואי משבט יהודה ובנימין ואפרים ומנשה לא יכלת ליה יהודה דכתיב ידך בערף אויביך אינך דכתיב בהו לפני אפרים ובנימין ומנשה עוררה את גבורתך כי נפל תפול לפניו וכו'.<small><span style="color: gray;">מגילה טז ע"א</span></small>
<b style="color: gray;">מלבי"ם פירוש המילות</b> לפני, (חלק א') בקש שיעורר ה' גבורתו שהראה בימי קדם לפני אפרים ובנימין ומנשה, ויעזרם נגד צריהם הרוצים להרע להם, וידוע כי מאפרים ומנשה נפלו על חזקיה רבים, כנזכר בכתוב, עד שגלות נ''נ כלל יהודה ובנימין ואפרים ומנשה, ותפס ג' שבטים אלה שהם מבני יוסף, שהם העומדים נגד בני עשו, כמ''ש בית יוסף להבה ובית עשו לקש :
<h3>{ד}</h3>
אֱלֹהִ֥ים הֲשִׁיבֵ֑נוּ וְהָאֵ֥ר פָּ֝נֶ֗יךָ וְנִוָּשֵֽׁעָה׃
<b style="color: gray;">רש"י</b> השיבנו . בגלות בבל שהיה מרדכי שם :
<b style="color: gray;">מצודת דוד</b> השיבנו . אליך : והאר . הראה לנו פנים מאירות ושוחקות ונהיה נושעים :
<b style="color: gray;">מלבי"ם פירוש המילות</b> אלהים השיבנו, שישובו לארצם ולא ינצחום אויביהם :
<h3>{ה}</h3>
יְהוָ֣ה אֱלֹהִ֣ים צְבָא֑וֹת עַד־מָתַ֥י עָ֝שַׁ֗נְתָּ בִּתְפִלַּ֥ת עַמֶּֽךָ׃
<b style="color: gray;">רש"י</b> עד מתי עשנת . בצרות מלכי יון שהרעו מאד לישראל :
<b style="color: gray;">מצודת דוד</b> עשנת . כעסת למאס תפלת עמך :
<b style="color: gray;">מצודת ציון</b> עשנת . כמו תעשן והוא ענין כעס כמו יעשן אפך ( לעיל ע''ד ) :
<b style="color: gray;">מלבי"ם פירוש המילות</b> (חלק ב'), עד מתי עשנת בתפלת עמך, שהתפללו ע''ז כמ''ש נחמיה ד' ג' ונתפלל אל אלהינו :
<b style="color: gray;">מלבי"ם ביאור המילות</b> עשנת. מענין חרון אף, כמו אז יעשן אף ה' :
<h3>{ו}</h3>
הֶ֭אֱכַלְתָּם לֶ֣חֶם דִּמְעָ֑ה וַ֝תַּשְׁקֵ֗מוֹ בִּדְמָע֥וֹת שָׁלִֽישׁ׃
<b style="color: gray;">רש"י</b> האכלתם לחם דמעה . במצרים : ותשקמו בדמעות שליש . בבבל שהיו שבעים שנה שהוא שליש של מאתים ועשר של מצרים , זו למדתי מיסודו של רבי משה הדרשן , ויש לפתור על שם שמלכות יון היתה הצרה השלישית , וא''ת רביעית היא שהרי פרס ומדי קדמו כל שבעים שנה של בבל אינה אלא גלות אמת ומנחם פירש שליש שם של כלי ששותין בו וכן פי' ( ישעיה מ' ) וכל בשליש עפר הארץ , ורבותינו פירשוהו על ג' דמעות שהוריד עשו שנאמר בו ( בראשית כ''ז ) ויצעק צעקה הרי אחת , גדולה הרי שתים , ומרה הרי שלש , ועליהם זכה לחיות על חרבו והיה כאשר תריד וגו' ( שם ) :
<b style="color: gray;">מצודת דוד</b> לחם דמעה . במקום הלחם האכלתם דמעה כי דמעת הבכי מונע תאות האכילה וכאלו משביע כדבר מאכל : ותשקמו . השקית אותם בדמעות מלוא שליש ר''ל הדמעות הרוו צמאונם :
<b style="color: gray;">מצודת ציון</b> שליש . שם מדה גדולה וכן וכל בשליש ( ישעיה מ' ) :
<b style="color: gray;">תורה תמימה</b> תניא רבי נתן אומר מקרא זה נוקב ויורד עד תהום כי עוד חזון למועד ויפח לקץ ולא יכזב אם יתמהמה חכה לו כי בא יבא לא יאחר לא כרבותינו שהיו דורשין עד עידן עידנין ופלג עידן ולא כר' שמלאי שהיה דורש האכלתם לחם דמעה ותשקמו בדמעות שליש ולא כרבי עקיבא שהיה דורש עוד אחת מעט היא ואני מרעיש את השמים ואת הארץ אלא מלכות ראשון שבעים שנה מלכות שניה חמשים ושתים ומלכות בן כוזיבא שתי שנים ומחצה וכו'.<small><span style="color: gray;">סנהדרין צז ע"ב</span></small>
דמעת עינו דכתיב ותשקמו בדמעות שליש ודם מגפתו דכתיב ודם חללים ישתה מה לי קטליה כוליה מה לי קטליה פלגיה חלב האשה דכתיב ותפתח את נאד החלב ותשקהו וכו'.<small><span style="color: gray;">נדה נה ע"ב</span></small>
<b style="color: gray;">מלבי"ם פירוש המילות</b> האכלתם לחם דמעה, מרוב ענים נדמה כאילו אוכלים לחם של הדמעות, לחם צר ומים לחץ, וכמו שנזכר רוב העוני שלהם בנחמיה סי' ה' :
<b style="color: gray;">מלבי"ם ביאור המילות</b> שליש. יל''פ כי שלש פעמים הגלם נבוכדנצר, ור''ל שלש פעמים האכלתם לחם דמעה ותשקמו בדמעות, או שנתקן בימי בלשצר שהיו שלשה מלכים לגלות בבל, או כיון על מצרים ובבל ומדי ג' גליות :
<h3>{ז}</h3>
תְּשִׂימֵ֣נוּ מָ֭דוֹן לִשְׁכֵנֵ֑ינוּ וְ֝אֹיְבֵ֗ינוּ יִלְעֲגוּ־לָֽמוֹ׃
<b style="color: gray;">רש"י</b> תשימנו מדון . אתה שם אותנו מדון לכל שכנינו שנתגרו בנו יון :
<b style="color: gray;">מצודת דוד</b> מדון . בעלי דין ומריבה :
<b style="color: gray;">מצודת ציון</b> מדון . מל' דין : למו . להם ר''ל עליהם :
<b style="color: gray;">מלבי"ם פירוש המילות</b> (ז-ח) תשימנו מדון לשכנינו, סנבלט וטוביה כמש''ש סימן ו' : ואויבינו ילעגו למו, לועגים על שכנינו, שי''ל מדון עם עם שפל וחלוש כמונו, וא''כ אלהים צבאות השיבנו לגדולה ועושר שהיינו בו מקדם :
<h3>{ח}</h3>
אֱלֹהִ֣ים צְבָא֣וֹת הֲשִׁיבֵ֑נוּ וְהָאֵ֥ר פָּ֝נֶ֗יךָ וְנִוָּשֵֽׁעָה׃
<b style="color: gray;">רש"י</b> השיבנו ונושעה . מבני יון :
<h3>{ט}</h3>
גֶּ֭פֶן מִמִּצְרַ֣יִם תַּסִּ֑יעַ תְּגָרֵ֥שׁ גּ֝וֹיִ֗ם וַתִּטָּעֶֽהָ׃
<b style="color: gray;">רש"י</b> גפן ממצרים תסיע וגו' . חזר ורמז על גלות ארמיים גפן ישראל אשר הסעת ממצרים עקרת משם כמו ( איוב י''ט ) ויסע כעץ תקותי ואח''כ גרשת שבעה גוים ונטעתם בארצם :
<b style="color: gray;">מצודת דוד</b> גפן . ישראל הנמשל לגפן הלוא אותם הוסעת והוצאת ממצרים : תגרש . מא''י גרשת שבעה עממין ונטעת אותם במקומם :
<b style="color: gray;">תורה תמימה</b> רבי אלעזר המודעי אומר גפן זה ירושלים שלשה שריגים זה מקדש מלך וכהן גדול והיא כפורחת עלתה נצה אלו פרחי כהונה הבשילו אשכלותיה ענבים אלו נסכים רבי יהושע בן לוי מוקים לה במתנות דאמר ר' יהושע בן לוי גפן זו תורה שלשה שריגים זה באר עמוד ענן ומן והיא כפורחת עלתה נצה אלו הבכורים הבשילו אשכלותיה ענבים אלו נסכים רבי ירמיה בר אבא אמר גפן אלו ישראל וכן הוא אומר גפן ממצרים תסיע שלשה שריגים אלו שלשה רגלים שישראל עולין בהן בכל שנה ושנה והיא כפורחת עלתה נצה הגיע זמנן של ישראל לפרות ולרבות וכן הוא אומר ובני ישראל פרו וישרצו עלתה נצה הגיע זמנן של ישראל ליגאל וכן הוא אומר ויז נצחם על בגדי וכל מלבושי אגאלתי הבשילו אשכלותיה ענבים הגיע זמנה של מצרים לשתות כוס התרעלה והיינו דאמר רבא שלשה כוסות האמורות במצרים למה אחד ששתה בימי משה ואחד ששתה בימי פרעה נכה ואחד שעתידה לשתות עם כל העובדי כוכבים וכו'.<small><span style="color: gray;">חולין צב ע"א</span></small>
<b style="color: gray;">מלבי"ם פירוש המילות</b> גפן, (חלק ג') בקש שיעזרם על בנין המקדש ויוציאם מעול מלכי פרס, ומזכיר יצ''מ שאז לקחת גפן ממצרים וגרשת ז' עמים, ונטעת אותם במקומם בקרן בן שמן :
<b style="color: gray;">מלבי"ם ביאור המילות</b> תסיע, תגרש. ר''ל הסעת וגרשת פעם אחר פעם, לכן בא העתיד :
<h3>{י}</h3>
פִּנִּ֥יתָ לְפָנֶ֑יהָ וַתַּשְׁרֵ֥שׁ שָׁ֝רָשֶׁ֗יהָ וַתְּמַלֵּא־אָֽרֶץ׃
<b style="color: gray;">רש"י</b> פנית לפניה . את היושבים שם : ותשרש שרשיה . השרישה שרשיה :
<b style="color: gray;">מצודת דוד</b> פנית לפניה . את העובדי כוכבים ההם ושרשת שרשיה של ישראל ותמלא את הארץ ממנה :
<b style="color: gray;">מצודת ציון</b> פנית . ענין הסרה והפנוי מן המקום :
<b style="color: gray;">מלבי"ם פירוש המילות</b> (י-יא) פנית לפניה, אח''כ פנית גם העמים שסביב א''י למען תוכל הגפן להתפשט, בין בשרשיה מתחת ובין למעלה שתמלא ארץ, עד שהרים כסו צלה והענפים שלה נדמו לארזים היותר חזקים :
<h3>{יא}</h3>
כָּסּ֣וּ הָרִ֣ים צִלָּ֑הּ וַ֝עֲנָפֶ֗יהָ אַֽרְזֵי־אֵֽל׃
<b style="color: gray;">רש"י</b> וענפיה . כמו ארזי אל , ארזים חזקים כלומר מלכים אדירים :
<b style="color: gray;">מצודת דוד</b> צלה . של עדת ישראל : וענפיה . של העדה ההיא היו ארזים חזקים ר''ל משלו על כל הארץ וגדלו למעלה :
<b style="color: gray;">מצודת ציון</b> צלה . מל' צל : אל . ענין חוזק כמו ביד אל גוים ( יחזקאל ל''א ) :
<b style="color: gray;">מלבי"ם ביאור המילות</b> כסו. השרשים כסו את ההרים בצלה :
<h3>{יב}</h3>
תְּשַׁלַּ֣ח קְצִירֶ֣הָ עַד־יָ֑ם וְאֶל־נָ֝הָ֗ר יֽוֹנְקוֹתֶֽיהָ׃
<b style="color: gray;">רש"י</b> תשלח קציריה . שלחה פאורותיה כמו ועשה קציר ( שם י''ד ) : עד ים . עד הים הגדול היה גבולה : ואל נהר יונקותיה . רחבו של ארץ ישראל ממדבר עד הנהר נהר פרת :
<b style="color: gray;">מצודת דוד</b> תשלח . פשטה ענפיה עד ים פלשתים והוא האורך : ואל נהר . זה נהר פרת והוא הרוחב :
<b style="color: gray;">מצודת ציון</b> תשלח . ענין התפשטות כמו ותשלח פארות ( שם יז ) : קצירה . ענפיה כמו ועשה קציר כמו נטע ( איוב יד ) : יונקותיה . ענפים יונקים ורכים כמו ויעל כיונק ( ישעיה נ''ג ) :
<b style="color: gray;">מלבי"ם פירוש המילות</b> תשלח, כמ''ש וירד מים עד ים ומנהר עד אפסי ארץ, למעלה ע''ב :
<h3>{יג}</h3>
לָ֭מָּה פָּרַ֣צְתָּ גְדֵרֶ֑יהָ וְ֝אָר֗וּהָ כָּל־עֹ֥בְרֵי דָֽרֶךְ׃
<b style="color: gray;">רש"י</b> למה . עתה : פרצת גדריה . של אותה הכרם : וארוה כל עוברי דרך . לקטוה כל הבא כמו ( שיר ה' ) אריתי מורי עם בשמי וכן בלשון משנה כמלא אורה וסלו :
<b style="color: gray;">מצודת דוד</b> למה . עתה למה תחשב לאויב ופרצת גדריה וכל עוברי דרך מלקטים פריה ר''ל למה נתתם להפקר לכל :
<b style="color: gray;">מצודת ציון</b> פרצת . ענין שבירה : גדריה . כתליה : וארוה . ענין לקיטה כמו אריתי מורי ( ש''ה ה ) :
<b style="color: gray;">מלבי"ם פירוש המילות</b> (יג-יד) למה פרצת גדריה, כמ''ש פרץ גדרו והיה למרמס (ישעיה ה') עד שתחלה ארוה כל עוברי דרך, שארו ולקטו הפירות, ואח''כ יכרסמנה חזיר מיער שבאו מחריבי ארצות נ''נ ושריו וקלקלו את הגפן לגמרי :
<b style="color: gray;">מלבי"ם ביאור המילות</b> וארוה. לקטוה :
<h3>{יד}</h3>
יְכַרְסְמֶ֣נָּֽה חֲזִ֣יר מִיָּ֑עַר וְזִ֖יז שָׂדַ֣י יִרְעֶֽנָּה׃
<b style="color: gray;">רש"י</b> יכרסמנה חזיר מיער . כמו שדה שקרסמוה נמלים בלשון משנה והוא ל' נתיקה : מיער . העי''ן תלויה ( וכאילו נכתב באל''ף ) זכו ישראל הרי עשו אויבם כחית היאור שאין להם כח לעלות ביבשה ובזמן שהפורענות נגזר עליהם מתגבר כחית היער שהיא משחתת והורגת , וחזיר מיער הוא עמלק כמו דכתיב ( בדניאל ז' ) אכלה ומדקה ושארא ברגלה רפסה ויש לו ( לחזיר ) מקצת סימני טהרה אף עמלק יש לו זכות אבות : וזיז שדי . כל רמש השדה ולשון זיז שהוא זז ממקומו והולך : ירענה . רועה עליה וענפיה ואוכלן :
<b style="color: gray;">מצודת דוד</b> יכרסמנה . הנמשל לחזיר מיער למה יכרית ויכלה אותה : וזיז . החיות הזזים בשדה כ''א ירעה בה ויאכל פריה :
<b style="color: gray;">מצודת ציון</b> יכרסמנה . ענין כריתה וכליון כי יחסלנו הארבה ( דברים כ''ח ) תרגמו ירושלמי ארי יקרסם יתיה גובא ובמשנה שדה שקרסמוה נמלים ( פאה פ''ב ) והקו''ף והכ''ף מתחלפים כי הם ממוצא אחד : וזיז . מלשון הזזה ותנועה : שדי . כמו שדה :
<b style="color: gray;">תורה תמימה</b> לפיכך נקראו ראשונים סופרים שהיו סופרים כל האותיות שבתורה שהיו אומרים וא"ו דגחון חציין של אותיות של ס"ת דרש דרש חציין של תיבות והתגלח של פסוקים יכרסמנה חזיר מיער עי"ן דיער חציין של תהלים והוא רחום יכפר עון חציו דפסוקים וכו'.<small><span style="color: gray;">קידושין ל ע"א</span></small>
<b style="color: gray;">מלבי"ם ביאור המילות</b> יכרסמנה. ענין כריתה כמו שדה שקרסמוה נמלים :
<h3>{טו}</h3>
אֱלֹהִ֣ים צְבָאוֹת֮ שֽׁ֫וּב־נָ֥א הַבֵּ֣ט מִשָּׁמַ֣יִם וּרְאֵ֑ה וּ֝פְקֹ֗ד גֶּ֣פֶן זֹֽאת׃
<b style="color: gray;">מצודת דוד</b> שוב נא . שוב עתה אלינו : פקוד . השגיח על הגפן הזאת :
<b style="color: gray;">מצודת ציון</b> נא . עתה : ופקד . ענין השגחה :
<b style="color: gray;">מלבי"ם פירוש המילות</b> (טו-טז) הבט ופקד גפן זאת וכנה, שהגפן היה דרך לסמכו על עץ עב וזה נקרא כנה, ובעת שיתפשט ענפיו בגובה סומכים ומאמצים אותם אל בנין גבוה והוא עולה וגדל למעלה ראש, והעץ שנסמך עליו קורא כנה מלשון מכון וכנין, והבנין קורא בן, מבקש שיפקד את הגפן ואת הכנה והבנין, הגפן הם ישראל, והכנה הוא מלכות ב''ד, והבנין הוא המקדש :
<h3>{טז}</h3>
וְ֭כַנָּה אֲשֶׁר־נָטְעָ֣ה יְמִינֶ֑ךָ וְעַל־בֵּ֝֗ן אִמַּ֥צְתָּה לָּֽךְ׃
<b style="color: gray;">רש"י</b> וכנה אשר נטעה ימינך . המבוססת והמיושבת ל' והשיבך על כנך ( בראשית מ' ) . ועל בן אמצת לך . ועל עשו שהיה בן חביב לאביו שהיה קורא אותו בני אמצת גפן יעקב לך שנאמר ( שם כ''ז ) ואת אחיך תעבוד עכשיו :
<b style="color: gray;">מצודת דוד</b> וכנה . מקום מושב הגפן אשר ימינך נטעה בה את הגפן והיא א''י : ועל בן . ר''ל תן השגחתך על א''י ועל הבן אשר חזקת לך והוא ישראל :
<b style="color: gray;">מצודת ציון</b> וכנה . מל' כן ובסיס : אמצתה . מל' אומץ וחוזק :
<b style="color: gray;">מלבי"ם ביאור המילות</b> וכנה. כמו מכון וכן. ובן מלשון בנין :
<h3>{יז}</h3>
שְׂרֻפָ֣ה בָאֵ֣שׁ כְּסוּחָ֑ה מִגַּעֲרַ֖ת פָּנֶ֣יךָ יֹאבֵֽדוּ׃
<b style="color: gray;">רש"י</b> שרופה באש . כסוחה לשון לא תזמור ( ויקרא כ''ה ) ת''א לא תכסח : יאבדו . תמיד הם הולכין ואובדין מגערת פניך וזעפך :
<b style="color: gray;">מצודת דוד</b> שרופה באש . הלא הגפן ההיא שרופה היא באש וכרותה ממקומה והמה הולכים ואבודים מגערת כעסך :
<b style="color: gray;">מצודת ציון</b> כסוחה . ענין כריתה כי לא תזמור ( ויקרא כ''ה ) תרגומו לא תכסח וכן קוצים כסוחים ( ישעיה ל''ג ) :
<b style="color: gray;">מלבי"ם פירוש המילות</b> שרופה ועתה היא שרופה באש וכסוחה, שכסחו את הכנה, ושרפו את הבנין, ואם כן ראוי כי החזיר והזיז שדי מגערת פניך יאבדו על שמחבלים את הגפן :
<h3>{יח}</h3>
תְּֽהִי־יָ֭דְךָ עַל־אִ֣ישׁ יְמִינֶ֑ךָ עַל־בֶּן־אָ֝דָ֗ם אִמַּ֥צְתָּ לָּֽךְ׃
<b style="color: gray;">רש"י</b> תהי ידך על איש ימינך . תשיב מכותיך על עשו שהוא איש העומד להפרע ימינך ממנו : ועל בן אדם . אשר אמצת לך להיות מושבו משמני הארץ :
<b style="color: gray;">מצודת דוד</b> תהי ידך . מעתה תהיה ידך להגן על איש שהושעת בימינך : ועל בן וגו' . הוא כפל ענין במ''ש כי היא היא ועל ישראל יאמר :
<b style="color: gray;">מלבי"ם פירוש המילות</b> תהי, ונגד כנת ימינו, יש עתה איש ימינו, שהוא האויב שבא ג''כ בכח ימין ה' שנתן הגבורה בידו להחריב ארצות, ונגד הבנין שאמץ לו לחזק הגפן, יש בן אדם שאמץ לו להחריב ולהשחית, מבקש תהי מכת ידך על איש ימינך, כאילו יד ה' השמאלית תכה את האיש שחזק בידו הימנית :
<b style="color: gray;">מלבי"ם ביאור המילות</b> ידך. מכת ידך :
<h3>{יט}</h3>
וְלֹא־נָס֥וֹג מִמֶּ֑ךָּ תְּ֝חַיֵּ֗נוּ וּבְשִׁמְךָ֥ נִקְרָֽא׃
<b style="color: gray;">רש"י</b> ולא נסוג ממך . ואל תגרום לנו להיות נסוגים ממך : תחיינו . מן הגלות ונזכיר טובתך וגבורתך ואז נקרא בשמך :
<b style="color: gray;">מצודת דוד</b> ולא נסוג . לא נשוב אחור ממך : תחיינו . ר''ל הוציאנו מן הגלות ונקרא אז בשמך להודות לך :
<b style="color: gray;">מצודת ציון</b> נסוג . ענין החזרה לאחור כמו ונסוג מאחר אלהינו ( שם נט ) :
<b style="color: gray;">מלבי"ם פירוש המילות</b> (יט-כ) ולא נסוג ממך, ואנחנו לא נסוג מאמונתך, רק תחיינו בכל משך זמן הצרות האלה למען בשמך נקרא, ונאמר ה' צבאות השיבנו, ויען התפלל עתה על בנין המקדש הזכיר שם הויה שאין מזכירים אותו רק במקדש :
<h3>{כ}</h3>
יְה֘וָ֤ה אֱלֹהִ֣ים צְבָא֣וֹת הֲשִׁיבֵ֑נוּ הָאֵ֥ר פָּ֝נֶ֗יךָ וְנִוָּשֵֽׁעָה׃
<b style="color: gray;">רש"י</b> ה' אלהים צבאות . כאן נאמרו שלש אזכרות ( של שמות ) ובאמצעי שתי אזכרות ובראשון אזכרה א' הכל לפי חוזק הגליות והצרה והגאולה :
<h2>תהילים פרק-פא</h2>
<h3>{א}</h3>
לַמְנַצֵּ֬חַ ׀ עַֽל־הַגִּתִּ֬ית לְאָסָֽף׃
<b style="color: gray;">רש"י</b> על הגתית . כלי שיר הבא מגת :
<b style="color: gray;">מצודת ציון</b> הגתית . כלי נגון הבא מגת :
<b style="color: gray;">מלבי"ם פירוש המילות</b> למנצח, הוסד בר''ה, וכפי הנראה היה אז ג''כ עת בצורת, ובר''ה התפללו על הגשמים ונענו :
<h3>{ב}</h3>
הַ֭רְנִינוּ לֵאלֹהִ֣ים עוּזֵּ֑נוּ הָ֝רִ֗יעוּ לֵאלֹהֵ֥י יַעֲקֹֽב׃
<b style="color: gray;">רש"י</b> הריעו . בר''ה :
<b style="color: gray;">מצודת דוד</b> הרנינו . בפה : עוזנו . שהוא לנו למעוז וחוזק : הריעו . בשופר :
<b style="color: gray;">תורה תמימה</b> מתיב רב אחא בר הונא תמיד של ראש השנה שחרית קרב כהלכתו במוסף מהו אומר הרנינו לאלהים עוזנו הריעו לאלהי יעקב וכו'.<small><span style="color: gray;">ראש השנה ל ע"ב</span></small>
<b style="color: gray;">מלבי"ם פירוש המילות</b> הרנינו, חג זה נבדל מכל המועדים במה שמתריעים בו בשופר, והשופר סימן חרדה תמיד, והיה דרך להריע בשופר בתענית גשמים או על כל צרה, כמ''ש במס' תענית, ובעת ההיא לא היו מנגנים ומזמרים בכלי שיר, אבל בר''ה שהלוים משוררים בבהמ''ק וגם מריעים בשופר, עד שתרועת השופר לא יחרידם כמ''ש (נחמיה ח') אכלו משמנים וכו' כי קדוש היום לאדונינו ואל תעצבו כי חדות ה' היא מעוזכם, אמר הרנינו לאלהים מצד שהוא עזנו, תרננו בשיר, וגם הריעו בשופר מצד שהוא אלהי יעקב, וצוה לתקוע ביום זה, ומפרש. (ג-ד) שאו זמרה ותנו תוף, לשיר בשיר, וגם תקעו בחדש שופר שבא השיר ותרועת השופר ביחד, ובאר שנמצא ביום זה ג' סימנים מובדלים, {{{א}}} בחדש שהוא חג ביום שהירח מתחדש בו, {{{ב}}} בכסה, שהוא יום המוכן למשפט, {{{ג}}} ליום חגנו שהוקבע ליום חג ומועד :
<h3>{ג}</h3>
שְֽׂאוּ־זִ֭מְרָה וּתְנוּ־תֹ֑ף כִּנּ֖וֹר נָעִ֣ים עִם־נָֽבֶל׃
<b style="color: gray;">רש"י</b> כנור נעים עם נבל . ר' חייא בר אבא אומר הוא נבל הוא כנור , ורבי שמעון אומר נימין ( ויתידות ) יתירות שבין זה לזה למה נקרא שמו נבל שהוא מנבל כל מיני זמר :
<b style="color: gray;">מצודת דוד</b> שאו זמרה . הרימו בפה קול זמרה ותנו קול על התוף וכנור שקולו נעים :
<b style="color: gray;">מצודת ציון</b> נעים . ענין מתיקות וערבות :
<b style="color: gray;">תורה תמימה</b> והא א"ר שמואל בר נחמני א"ר יונתן מנין שאין אומרים שירה אלא על היין שנאמר ותאמר להם הגפן החדלתי את תירושי המשמח אלהים ואנשים אם אנשים משמח אלהים במה משמח מכאן שאין אומרים שירה אלא על היין משכחת לה כדתני ר' יוסי פרי אתה מביא ואי אתה מביא משקין הביא ענבים ודרכן מנין ת"ל תביא: חזקיה אמר מהכא וכנניהו שר הלוים (ישור) במשא כי מבין הוא אל תיקרי (ישור) אלא ישיר בלווטי א"ר יוחנן מהכא לעבוד עבודת עבודה איזהו עבודה שצריכה עבודה הוי אומר זו שירה רבי יצחק אמר מהכא שאו זמרה ותנו תוף כנור נעים עם נבל ר"נ בר יצחק אמר מהכא ( הם) ישאו קולם ירונו בגאון ה' צהלו מים:<small><span style="color: gray;">ערכין יא ע"א</span></small>
<h3>{ד}</h3>
תִּקְע֣וּ בַחֹ֣דֶשׁ שׁוֹפָ֑ר בַּ֝כֵּ֗סֶה לְי֣וֹם חַגֵּֽנוּ׃
<b style="color: gray;">רש"י</b> בחדש . בחדוש הלבנה : בכסה . יום מועד קבוע לכך וכן ( משלי ז' ) ליום הכסא יבוא ביתו למועד הקבוע :
<b style="color: gray;">מצודת דוד</b> בחודש . בהתחלת החודש ר''ל ביום הראשון תקעו שופר : בכסה . בזמן המיועד להיות בו יום חג והוא ר''ה :
<b style="color: gray;">מצודת ציון</b> בכסה . ענין זמן מיועד כמו ליום הכסא יבוא ( משלי ז' ) והה''א תמורת האל''ף :
<b style="color: gray;">תורה תמימה</b> אמר עולא עמון ומואב שיבבי בישי דירושלם הוו כיון דשמעינהו לנביאי דקא מיתנבאי לחורבנא דירושלם שלחו לנבוכדנצר פוק ותא אמר מסתפינא דלא ליעבדו לי כדעבדו בקמאי שלחו ליה כי אין האיש בביתו הלך בדרך מרחוק ואין איש אלא הקדוש ברוך הוא שנאמר ה' איש מלחמה שלח להו בקריבא הוא ואתי שלחו ליה הלך בדרך מרחוק שלח להו אית להו צדיקי דבעו רחמי ומייתו ליה שלחו ליה צרור הכסף לקח בידו ואין כסף אלא צדיקים שנאמר ואכרה לי בחמשה עשר כסף וחומר שעורים ולתך שעורים שלח להו הדרי רשיעי בתשובה ובעו רחמי ומייתו ליה שלחו ליה כבר קבע להן זמן שנאמר ליום הכסא יבא (ל)ביתו אין כסא אלא זמן שנאמר בכסה ליום חגנו שלח להו סיתווא הוא ולא מצינא דאתי מתלגא וממיטרא שלחו ליה תא אשינא דטורא שנאמר שלחו כר מושל ארץ מסלע מדברה אל הר בת ציון שלח להו אי אתינא לית לי דוכתא דיתיבנא ביה שלחו ליה קברות שלהם מעולין מפלטירין שלך דכתיב בעת ההיא נאום ה' יוציאו את עצמות מלכי יהודה ואת עצמות שריו ואת עצמות הכהנים ואת עצמות הנביאים ואת עצמות יושבי ירושלים מקבריהם ושטחום לשמש ולירח ולכל צבא השמים אשר אהבום ואשר עבדום ואשר הלכו אחריהם וכו'.<small><span style="color: gray;">סנהדרין צא ע"ב</span></small>
מלכיות כגון חי אני נאם ה' [אלהים] אם לא ביד חזקה ובזרוע נטויה ובחמה שפוכה אמלוך עליכם ואע"ג דא"ר נחמן כל כי האי ריתחא לירתח קודשא בריך הוא עלן וליפרוקינן כיון דבריתחא אמור אדכורי ריתחא בריש שתא לא מדכרינן זכרון כגון ויזכור כי בשר המה וגו' שופר כגון תקעו שופר בגבעה וגו' אבל אם בא לומר מלכות זכרון ושופר של פורענות של עובדי כוכבים אומר מלכות כגון ה' מלך ירגזו עמים וכגון ה' מלך עולם ועד אבדו גוים מארצו זכרון כגון זכור ה' לבני אדום וגו' שופר כגון וה' אלהים בשופר יתקע והלך בסערות תימן וכתיב ה' צבאות יגן עליהם אין מזכירין זכרון של יחיד ואפילו לטובה כגון זכרני ה' ברצון עמך וכגון זכרה לי אלהי לטובה פקדונות הרי הן כזכרונות כגון וה' פקד את שרה וכגון פקוד פקדתי אתכם דברי ר' יוסי ר' יהודה אומר אינן כזכרונות ולר' יוסי נהי נמי דפקדונות הרי הן כזכרונות וה' פקד את שרה פקדון דיחיד הוא כיון דאתו רבים מינה כרבים דמיא שאו שערים ראשיכם והנשאו פתחי עולם ויבוא מלך הכבוד מי (הוא) זה מלך הכבוד ה' עזוז וגבור ה' גבור מלחמה שאו שערים ראשיכם ושאו פתחי עולם ויבא מלך הכבוד מי הוא זה מלך הכבוד ה' צבאות הוא מלך הכבוד סלה ראשונה שתים שניה שלש דברי ר' יוסי ר' יהודה אומר ראשונה אחת שניה שתים זמרו אלהים זמרו זמרו למלכנו זמרו כי מלך כל הארץ אלהים שתים דברי ר' יוסי ר' יהודה אומר אחת ושוין במלך אלהים על גוים אלהים ישב על כסא קדשו שהיא אחת זכרון שיש בו תרועה כגון שבתון זכרון תרועה מקרא קדש אומרה עם הזכרונות ואומרה עם השופרות דברי ר' יוסי ר' יהודה אומר אינו אומרה אלא עם הזכרונות [בלבד] מלכות שיש עמו תרועה כגון ה' אלהיו עמו ותרועת מלך בו אומרה עם המלכיות ואומרה עם השופרות דברי ר' יוסי רבי יהודה אומר אינו אומרה אלא עם המלכיות בלבד תרועה שאין עמה לא כלום כגון יום תרועה יהיה לכם אומרה עם השופרות דברי רבי יוסי רבי יהודה אומר אינו אומרה כל עיקר:<small><span style="color: gray;">ראש השנה לב ע"ב</span></small>
בראש השנה נפקדה שרה רחל וחנה מנלן א"ר אלעזר אתיא פקידה פקידה אתיא זכירה זכירה כתיב ברחל ויזכור אלהים את רחל וכתיב בחנה ויזכרה ה' ואתיא זכירה זכירה מראש השנה דכתיב שבתון זכרון תרועה פקידה פקידה כתיב בחנה כי פקד ה' את חנה וכתיב בשרה וה' פקד את שרה בראש השנה יצא יוסף מבית האסורין מנלן דכתיב תקעו בחדש שופר (בכסא) ליום חגנו כי חק לישראל הוא וגו' עדות ביהוסף שמו בצאתו וגו'<small><span style="color: gray;">ראש השנה יא ע"א</span></small>
ואיבעית אימא רב חסדא כרבי זירא מתני לה דרבי זירא אמר לתקופה ור"א היא דאמר בתשרי נברא העולם רב נחמן בר יצחק אמר לדין דכתיב מראשית השנה ועד אחרית שנה מראשית השנה נידון מה יהא בסופה ממאי דתשרי הוא דכתיב תקעו בחדש שופר בכסה ליום חגנו איזהו חג שהחדש מתכסה בו הוי אומר זה ר"ה וכתיב כי חק לישראל הוא משפט לאלהי יעקב וכו'.<small><span style="color: gray;">ראש השנה ח ע"א</span></small>
ת"ר אין מעברין את השנה אלא ביום ואם עיברוה בלילה אינה מעוברת ואין מקדשין את החדש אלא ביום ואם קידשוהו בלילה אינו מקודש א"ר אבא מאי קרא תקעו בחדש שופר בכסה ליום חגנו איזהו חג שהחדש מתכסה בו הוי אומר זה ראש השנה וכתיב כי חוק לישראל הוא משפט לאלהי יעקב מה משפט ביום אף קידוש החדש ביום וכו'.<small><span style="color: gray;">סנהדרין יא ע"ב</span></small>
כל מזונותיו של אדם קצובים לו מראש השנה ועד יום הכפורים חוץ א] מהוצאת שבתות והוצאת י"ט והוצאת בניו לתלמוד תורה שאם פחת פוחתין לו ואם הוסיף מוסיפין לו א"ר אבהו מאי קראה תקעו בחדש שופר (בכסא) ליום חגנו איזהו חג שהחדש מתכסה בו הוי אומר זה ראש השנה וכתיב כי חק לישראל הוא משפט לאלהי יעקב מאי משמע דהאי חק לישנא דמזוני הוא דכתיב ואכלו את חקם אשר נתן להם פרעה מר זוטרא אמר מהכא הטריפני לחם חקי וכו'.<small><span style="color: gray;">ביצה טז ע"א</span></small>
<b style="color: gray;">מלבי"ם ביאור המילות</b> בחדש. ר''ח שבו התחדש הירח, הנה חדש מחר. בכסא. יום המוכן ומזומן, כמו ליום הכסא יבא ביתו :
<h3>{ה}</h3>
כִּ֤י חֹ֣ק לְיִשְׂרָאֵ֣ל ה֑וּא מִ֝שְׁפָּ֗ט לֵאלֹהֵ֥י יַעֲקֹֽב׃
<b style="color: gray;">רש"י</b> כי חק . הוא לישראל מאת הקב''ה לתקוע באותו היום והוא יום המשפט להקב''ה :
<b style="color: gray;">מצודת דוד</b> כי חק . התקיעה ההיא היא חק גזרת המקום על ישראל כי הוא יום המשפט ובא התקיעה לזרז על התשובה לזכות במשפט :
<b style="color: gray;">תורה תמימה</b> סד"א תיהוי חקירת עדים כתחילת דין ומקודש מקודש כגמר דין ולקדשי בליליא מידי דהוה אדיני ממונות דתנן דיני ממונות דנין ביום וגומרין בלילה הכא נמי מקדשין בליליא קמ"ל ואימא הכי נמי אמר קרא כי חק לישראל הוא משפט לאלהי יעקב אימת הוי חק בגמר דין וקא קרי ליה רחמנא משפט מה משפט ביום אף הכא נמי ביום:<small><span style="color: gray;">ראש השנה כה ע"ב</span></small>
מאי אחר חד וחד מי מהימן והתניא מעשה שבא הוא ועדיו עמו להעיד עליו אמר רב פפא מאי אחר זוג אחר ה"נ מסתברא דאי לא תימא הכי אם אינן מכירין אותו מאי אותו אילימא אותו חד וחד מי מהימן משפט כתיב ביה אלא מאי אותו אותו הזוג ה"נ מאי אחר זוג אחר וחד לא מהימן וכו'.<small><span style="color: gray;">ראש השנה כב ע"א</span></small>
<b style="color: gray;">מלבי"ם פירוש המילות</b> כי חק, אין לנו לדרוש טעם על מצוה זאת של תקיעת שופר, כי לישראל הוא חק, שהוא דבר שאין לו טעם רק חקה מאת ה', אבל הוא משפט לאלהי יעקב, ה' יודע טעמו ואצלו הוא משפט ולא חקה, וגם רמז שהוא יום משפט לאלהי יעקב, שמצד שהוא אלהי יעקב ומשגיח עליהם הכין יום משפט לבחון בו את מעשיהם ולדון אותם איש כדרכיו :
<b style="color: gray;">מלבי"ם ביאור המילות</b> חק, משפט. חק דבר שאין טעמו ידוע, ומשפט דבר שטעמו ידוע (אילת השחר כלל תקי''ג) :
<h3>{ו}</h3>
עֵ֤דוּת ׀ בִּֽיה֘וֹסֵ֤ף שָׂמ֗וֹ בְּ֭צֵאתוֹ עַל־אֶ֣רֶץ מִצְרָ֑יִם שְׂפַ֖ת לֹא־יָדַ֣עְתִּי אֶשְׁמָֽע׃
<b style="color: gray;">רש"י</b> עדות ביהוסף שמו . בראש השנה יצא יוסף מבית האסורים : שפת לא ידעתי אשמע . מפורש במס' סוטה שלמדו גבריאל שבעים לשון :
<b style="color: gray;">מצודת דוד</b> עדות . ביום הזה שמו עדי הזהב על יוסף כמ''ש וישם רביד הזהב על צוארו ( בראשית מא ) כי ארז''ל בר''ה יצא יוסף מבית האסורים : בצאתו . בעת שיצא למשול על ארץ מצרים : שפת . אז היה יוסף משתבח לומר שפת לשון אשר לא ידעתי מעולם הנה עתה אשמע ואבין כי ארז''ל שבא גבריאל ולמדו שבעים לשון לפי שכתוב בנמוסי מצרים שאין למשול בהם כ''א המכיר בכולן :
<b style="color: gray;">מצודת ציון</b> עדות . מלשון עדי וקשוט וכן את הנזר ואת העדות ( מ''ב י''א ) . שפת . לשון עם ועם כמו שפה אחת ( בראשית י''א ) :
<b style="color: gray;">תורה תמימה</b> יהודה ויאמר צדקה ממני היינו דאמר רב חנין בר ביזנא א"ר שמעון חסידא יוסף שקדש שם שמים בסתר זכה והוסיפו לו אות אחת משמו של הקב"ה דכתיב עדות ביהוסף שמו יהודה שקדש שם שמים בפרהסיא זכה ונקרא כולו על שמו של הקב"ה כיון שהודה ואמר צדקה ממני יצתה בת קול ואמרה אתה הצלת תמר ושני בניה מן האור חייך שאני מציל בזכותך ג' מבניך מן האור מאן נינהו חנניה מישאל ועזריה וכו'.<small><span style="color: gray;">סוטה י ע"ב</span></small>
רבי יוסי בר' חנינא אמר מהכא וידגו לרוב בקרב הארץ מה דגים שבים מים מכסין עליהן ואין העין שולטת בהן אף זרעו של יוסף אין העין שולטת בהן הני חמשים אותיות חמשים נכי חדא הויין א"ר יצחק יוסף הוסיפו לו אות אחת שנאמר עדות ביהוסף שמו בצאתו על ארץ מצרים וכו'.<small><span style="color: gray;">סוטה לו ע"ב</span></small>
<b style="color: gray;">מלבי"ם פירוש המילות</b> עדות ביהוסף שמו, יען שענין יוסף שיצא מבית האסורים היה ג''כ בר''ה, כמ''ש חז''ל, ואז היה ג''כ הדין על הרעב והשובע, שע''כ חלם פרעה ביום ההוא את חלומו, אמר שכבר שם ה' עדות זה ביהוסף שהוא שופט ביום ההוא על הרעב והשובע ועל כל עלילות מצעדי גבר, כי בצאתו על ארץ מצרים, אז אשמע שפת (מי) שלא ידעתי אותו שאמר לאמר.
<b style="color: gray;">מלבי"ם ביאור המילות</b> (ו-ז) שפת, (איש) לא ידעתי. מדוד. כמו והכה בכיור או בדוד (שמואל א' ב') :
<h3>{ז}</h3>
הֲסִיר֣וֹתִי מִסֵּ֣בֶל שִׁכְמ֑וֹ כַּ֝פָּ֗יו מִדּ֥וּד תַּעֲבֹֽרְנָה׃
<b style="color: gray;">רש"י</b> מדוד . מעבודת עבדות לבשל קדירות כדרך שאר העבדים , מדוד קדירה כמו ( ש''א ב' ) והכה בכיור או בדוד :
<b style="color: gray;">מצודת דוד</b> הסירותי . אמר במקום ה' בזה היום הסירותי מסבל שכמו של ישראל כי ארז''ל בר''ה בטלה העבודה מאבותינו במצרים : כפיו . העברתי כפיו מן הדוד ממה שהיה מבשל לאדוניו ועשה לו מלאכת עבד :
<b style="color: gray;">מצודת ציון</b> מסבל . ענין טעינת משא כמו והנושאים בסבל ( נחמיה ד' ) : שכמו . כתיפיו . מדוד . כלי בישול כקדרה וכיוצא וכן והכה בכיור או בדוד ( ש''א ב ) :
<b style="color: gray;">תורה תמימה</b> בר"ה בטלה עבודה מאבותינו במצרים כתיב הכא והוצאתי אתכם מתחת סבלות מצרים וכתיב התם הסירותי מסבל שכמו בניסן נגאלו כדאיתא בתשרי עתידין ליגאל אתיא שופר שופר כתיב הכא תקעו בחדש שופר וכתיב התם ביום ההוא יתקע בשופר גדול וכו'.<small><span style="color: gray;">ראש השנה יא ע"ב</span></small>
ובזמן שחל ראש השנה להיות בחמישי בשבת שהשירה שלו הרנינו לאלהים עוזנו לא היה אומר בשחרית הרנינו מפני שחוזר וכופל את הפרק אלא מהו אומר הסירותי מסבל שכמו ואם באו עדים אחר תמיד של שחר אומר הרנינו אע"פ שחוזר וכופל את הפרק וכו'.<small><span style="color: gray;">ראש השנה ל ע"ב</span></small>
<b style="color: gray;">מלבי"ם פירוש המילות</b> הסירותי מסבל שכמו, ר''ל שאז שמע שפרעה אמר כן שיצא לחירות, וזה היה בר''ה, אולם לא פרעה היה המדבר, כי אני אשמע אז שפת לא ידעתי, היינו שהאל הבלתי נודע אמר כן, שהגם שבגלוי דבר פרעה זאת, בהסתר יצא דבור זה מאת ה', שהוא הוציאו לחירות והוא אמר הסירותי מסבל שכמו, וכמו שהיה בימי קדם ביוסף כן היה גם עתה, כי.
<h3>{ח}</h3>
בַּצָּרָ֥ה קָרָ֗אתָ וָאֲחַ֫לְּצֶ֥ךָּ אֶ֭עֶנְךָ בְּסֵ֣תֶר רַ֑עַם אֶבְחָֽנְךָ֨ עַל־מֵ֖י מְרִיבָ֣ה סֶֽלָה׃
<b style="color: gray;">רש"י</b> בצרה קראת . לי כלכם קראתם מצרת עבודת סבלות מצרים ואחלץ אתכם : אענך בסתר רעם . אתה קראתני בסתר ביני ובינך ואני עניתיך בקול רעם הודעתי גבורות ונוראות בפרהסיא : אבחנך על מי מריבה סלה . ואע''פ שגלוי ובחון לפני שאתם עתידים להמרותי במי מריבה , כך שנויה במכילתא :
<b style="color: gray;">מצודת דוד</b> בצרה . בעת הצרה כשקראת אלי הוצאתיך ממנה : אענך . עניתיך במה שהייתי מסתיר ממך : רעם . בעת עברם בים והיה על המצרים לבדם שנאמר קול רעמך בגלגל ( לעיל טז ) : אבחנך . ר''ל עם כי היה בחון וידוע לפני שתחטא במי מריבה עכ''ז עניתיך בעברך במי הים : סלה . ר''ל וכ''כ עד עולם דרכי להושיע בעת צרה עם כי נגלה לפני שיחטא בדומה לה :
<b style="color: gray;">מצודת ציון</b> ואחלצך . ענין הוצאה ושליפה כמו חלוץ הנעל ( דברים כ''ה ) : אענך . מל' עניה ותשובה : אבחנך . מל' בחינה :
<b style="color: gray;">מלבי"ם פירוש המילות</b> בצרה קראת ואחלצך אענך בסתר רעם, שגם עתה שהיינו בצרה מפני הרעב, וה' ענה אותנו בסתר, ואמר ''בצרה קראת ואחלצך'' : והוציא גם אותנו לחירות מן הצרה ביום זה כמו שהוציא את יוסף, וגזר ג''כ על השובע אחרי הרעב כמו שגזר בימי יוסף, וכמו ששם היה עניית ה' בסתר, כי בגלוי היה נראה שפרעה הוא העונה, ועניית ה' היה נסתר תחת רעם שרים ותרועת מלך, תחת רעם דברי פרעה, כן תשועת ה' עתה נגלה ע''י רעם, שבאו רעמים ומטר שהוא ענין טבעי, ותחת קול הרעם שהוא בגלוי, נסתר עניית ה' על התפלה, שענה אותנו בסתר בקול הרעם והמטר ואמר לנו ''בצרה קראת ואחלצך'', אבחנך על מי מריבה, קרא מי הגשמים שירדו בשם מי מריבה, שהם המים אשר רבו בני ישראל אל ה', ופה היה המים שרב ה' והתוכח עם בני ישראל, כמו שיבאר הריב והוכוח הזה, ובמים אלה שעצר את הגשמים בחן אותנו אם נשמע בקולו, כמו שיבאר. סלה נשלם הענין :
<h3>{ט}</h3>
שְׁמַ֣ע עַ֭מִּי וְאָעִ֣ידָה בָּ֑ךְ יִ֝שְׂרָאֵ֗ל אִם־תִּֽשְׁמַֽע־לִֽי׃
<b style="color: gray;">רש"י</b> שמע עמי . אחרי שכל זאת עשיתי לך כדאי אתה לשמוע לי :
<b style="color: gray;">מצודת דוד</b> שמע עמי . אמרתי מאז שמע עמי והנה אתרה לשמוע אמרי : ישראל . ר''ל כי אם תשמע לי אתה ישראל :
<b style="color: gray;">מצודת ציון</b> ואעידה . ענין התראה כי ע''פ רוב מתרין בעדים שלא יכחש :
<b style="color: gray;">מלבי"ם פירוש המילות</b> (ט-יא) שמע עמי ואעידה בך, אתרה בך שאם תעבוד ע''א לא ירדו הגשמים בעתם, כמ''ש פן יפתה לבבכם וסרתם ועבדתם אלהים אחרים ועצר את השמים ולא יהיה מטר, ומפרש ומהו ההתראה, ישראל אם תשמע לי שלא יהיה בך אל זר אז הרחב פיך ואמלאהו, מבאר מ''ש אבחנך על מי מריבה, שה' בחן אותם ע''י המים ועצירת גשמים, והתרה בם ואמר, שאם תשמע לי אתה ישראל, ולא יהיה בך אל זר ולא תשתחוה לע''א, (אחר שאנכי ה' אלהיך המעלך מארץ מצרים שמאז יחדתי אתכם לחלקי ואין לכם לעבוד לכוכב או גלגל), אז תרחב פיך ואני אמלא אותו כל טוב, כן התרה ה' בם על ידי המים, (שלכן קראם מי מריבה) ובחן אותם אם ישמעו לקולו בזה :
<h3>{י}</h3>
לֹֽא־יִהְיֶ֣ה בְ֭ךָ אֵ֣ל זָ֑ר וְלֹ֥א תִ֝שְׁתַּחֲוֶ֗ה לְאֵ֣ל נֵכָֽר׃
<b style="color: gray;">תורה תמימה</b> א"ר אבין מאי קראה לא יהיה בך אל זר ולא תשתחוה לאל נכר איזהו אל זר שיש בגופו של אדם הוי אומר זה יצר הרע וכו'.<small><span style="color: gray;">שבת קה ע"ב</span></small>
<b style="color: gray;">מלבי"ם ביאור המילות</b> אל זר, אל נכר. נכר גרוע מזר כמ''ש ישעיה כ''ח, ור''ל שלא יהיה בך היינו בלבך אל זר מחשבת ע''ז, ולא תשתחוה בפועל, וכמו לא יהיה לך אלהים אחרים שפירשו רבים ממוני המצות על מחשבת אליל, וכל מאמר הוא תנאי נסמך על מלת אם, אם תשמע ולא יהיה בך אל זר אז הרחב פיך, ואנכי ה' אלהיך המעלך מארץ מצרים הוא כעין מאמר מוסגר מבאר הטעם שראוי שלא יהיה בך אל זר, וכמו שכן אמר בדברות הר סיני אנכי ה' אלהיך אשר הוצאתיך, לא יהיה לך :
<h3>{יא}</h3>
אָנֹכִ֨י ׀ יְה֘וָ֤ה אֱלֹהֶ֗יךָ הַֽ֭מַּעַלְךָ מֵאֶ֣רֶץ מִצְרָ֑יִם הַרְחֶב־פִּ֝֗יךָ וַאֲמַלְאֵֽהוּ׃
<b style="color: gray;">רש"י</b> הרחב פיך . לשאול ממני כל תאות לבך : ואמלאהו . ככל אשר תשאל אמלא :
<b style="color: gray;">מצודת דוד</b> אנכי . ר''ל הנה הלא אני המעלך מארץ מצרים וידי בכל משלה ולזה הרחב פיך לשאול ממני כל חפצך ואמלאם אם תשמע לי :
<b style="color: gray;">תורה תמימה</b> ומברכותיו של אדם ניכר אם ת"ח הוא אם לאו כיצד רבי אומר ובטובו הרי זה ת"ח ומטובו ה"ז בור א"ל אביי לרב דימי והכתיב ומברכתך יברך (את) בית עבדך לעולם בשאלה שאני בשאלה נמי הכתיב הרחב פיך ואמלאהו ההוא בד"ת כתיב וכו'.<small><span style="color: gray;">ברכות נ ע"א</span></small>
<h3>{יב}</h3>
וְלֹא־שָׁמַ֣ע עַמִּ֣י לְקוֹלִ֑י וְ֝יִשְׂרָאֵ֗ל לֹא־אָ֥בָה לִֽי׃
<b style="color: gray;">מצודת דוד</b> ולא שמע . אבל עמי לא שמע לקולי : לא אבה . לא רצה לשמוע לי :
<b style="color: gray;">מצודת ציון</b> לא אבה . לא רצה :
<b style="color: gray;">מלבי"ם פירוש המילות</b> (יב-יג) ולא, אבל ע''י שישראל לא שמע לקולי ועבדו ע''א, עי''כ אשלחהו בשרירות לבם, שלחתיו מעל פני והסירותי השגחתי מהם, (וע''כ לא ירד המטר ההשגחיי בעתו), ובכ''ז הם ילכו במועצותיהם, ולא שבו אלי :
<b style="color: gray;">מלבי"ם ביאור המילות</b> (יב-יד) ולא שמע עמי לקולי וישראל לא אבה לי. שם ישראל הוא שם מעלתם מצד עצמם, ושם עמי הוא שם הקשר שיש להם עם אלהים שהם משועבדים לו כעם למלכם, מצד השעבוד של עמי מחויבים לשמוע בקולו, ומצד מעלתם בעצמם ראוי שיאבו בעצמם לה', וכן אמר לו עמי שומע לי ישראל בדרכי יהלכו, שמצד מעלתם ישראל ראוי שילכו בדרכי ה' מעצמם מצד מעלתם :
<h3>{יג}</h3>
וָֽ֭אֲשַׁלְּחֵהוּ בִּשְׁרִיר֣וּת לִבָּ֑ם יֵ֝לְכ֗וּ בְּֽמוֹעֲצוֹתֵיהֶֽם׃
<b style="color: gray;">רש"י</b> בשרירות לבם . במראית לבם כמו ( לעיל ה' ) למען שוררי :
<b style="color: gray;">מצודת דוד</b> ואשלחהו . שלחתים מארצם ללכת בגולה כי הלכו בשרירות לבם ובעצתם הרעה :
<b style="color: gray;">מצודת ציון</b> בשרירות . במראה כמו אשורנו ולא קרוב ( במדבר כ''ד ) :
<h3>{יד}</h3>
ל֗וּ עַ֭מִּי שֹׁמֵ֣עַֽ לִ֑י יִ֝שְׂרָאֵ֗ל בִּדְרָכַ֥י יְהַלֵּֽכוּ׃
<b style="color: gray;">רש"י</b> לו עמי שומע לי . עדיין אם היו רוצין לשוב לי ולשמוע אלי :
<b style="color: gray;">מצודת דוד</b> לו עמי . אם היה עמי שומע לי וגו' :
<b style="color: gray;">מצודת ציון</b> לו . כמו אם וכן לו החייתם אותם ( שופטים ח' ) :
<b style="color: gray;">תורה תמימה</b> דאמר מר ארבעה חשובים כמתים אלו הן עני סומא ומצורע ומי שאין לו בנים עני דכתיב כי מתו כל האנשים ומאן נינהו דתן ואבירם ומי מתו מיהוי הוו אלא שירדו מנכסיהם סומא דכתיב במחשכים הושיבני כמתי עולם מצורע דכתיב אל נא תהי כמת ומי שאין לו בנים דכתיב הבה לי בנים ואם אין מתה אנכי תנו רבנן אם בחקתי תלכו אין אם אלא לשון תחנונים וכן הוא אומר לו עמי שומע לי [וגו'] כמעט אויביהם אכניע ואומר לו הקשבת למצותי ויהי כנהר שלומך וגו' ויהי כחול זרעך וצאצאי מעיך וגו'<small><span style="color: gray;">עבודה זרה ה ע"א</span></small>
<b style="color: gray;">מלבי"ם פירוש המילות</b> לו, ובכל זאת הדבר תלוי בידם והלואי ישמעו לי מעתה, וילכו בדרכי, אז.
<h3>{טו}</h3>
כִּ֭מְעַט אוֹיְבֵיהֶ֣ם אַכְנִ֑יעַ וְעַ֥ל צָ֝רֵיהֶ֗ם אָשִׁ֥יב יָדִֽי׃
<b style="color: gray;">רש"י</b> כמעט אויביהם אכניע . בשעה מועטת הייתי מכניע אויביהם : אשיב ידי . אשיב מכתי מעליכם לתת אותה עליהם ואז :
<b style="color: gray;">מצודת דוד</b> כמעט . כשעור מעט זמן חיש מהר הייתי מכניע אויביהם והייתי משיב ידי על הצרים להכות ולחזור ולהכות :
<b style="color: gray;">מלבי"ם פירוש המילות</b> כמעט, שישמעו לי, ר''ל תיכף שיתחילו לשמוע מעט לדברי ה', אז אויביהם אכניע, שהם אויביהם בלב ועל צריהם המצירים להם בפועל אשיב ידי, לכלותם פעם אחר פעם :
<b style="color: gray;">מלבי"ם ביאור המילות</b> (טו-טז) אויביהם צריהם, משנאי ה'. בארתי לקמן פ''ט כ''ג הבדלם, כי הצר הוא המציר בפועל, ועליו משיב ידו להענישו בפועל, והאויב דורש רעה בלב ויכניע אותו שיכנע בלבו מדה כנגד מדה, והשונא אינו דורש רעה דוקא רק נבדל ממנו ומרחיקו, וע''כ אמר משנאי ה', ומשנאי בפועל שגורם שגם אחרים ישנאו אותו, וחז''ל דרשו כל משנאי אהבו מות אל תקרא משנאי אלא משניאי, וזה רצוף בפשטות מלת משנאי בפועל, וחסר מלת אשר משנאי ה' אשר יכחשו לו, כמו וכחשתי לאל ממעל איוב ל', וכן מלת על נמשך לשתים על צריהם אשיב ידי, (על) משנאי ה', ועתם עת פורעניותם, ומלת כמעט, ר''ל לו שומע לי כמעט :
<h3>{טז}</h3>
מְשַׂנְאֵ֣י יְ֭הוָה יְכַֽחֲשׁוּ־ל֑וֹ וִיהִ֖י עִתָּ֣ם לְעוֹלָֽם׃
<b style="color: gray;">רש"י</b> משנאי ה' יכחשו לו ויהי עתם . פורענות' לעול' :
<b style="color: gray;">מצודת דוד</b> משנאי ה' . השונאים הנחשבים לשונאי ה' היו אז מכחשים לו לומר שאינם שונאים על כי יפחדו מהעונש : ויהי עתם . עת הטובה ההיא היתה לעולם מבלי הפסק :
<b style="color: gray;">מלבי"ם פירוש המילות</b> משנאי, שיעור הכתוב על צריהם אשיב ידי ועל משנאי ה' אשר יכחשו לו (אשיב ידי) שאז אכלה צוררי ישראל ואת משנאי ה' אשר יכחשו מציאות ה' והשגחתו, ויהיה עתם לעולם ר''ל יבא עת פורעניותם שבו יכלו לעולם :
<h3>{יז}</h3>
וַֽ֭יַּאֲכִילֵהוּ מֵחֵ֣לֶב חִטָּ֑ה וּ֝מִצּ֗וּר דְּבַ֣שׁ אַשְׂבִּיעֶֽךָ׃
<b style="color: gray;">רש"י</b> ויאכילהו . לישראל : ומצור . השביעם דבש כשהלכו בדרכיו כענין שנאמר ( דברים ל''ב ) ויניקהו דבש מסלע :
<b style="color: gray;">מצודת דוד</b> ויאכילהו . אז היה ה' מאכיל אותו ממיטב החטים והיה משביעו דבש הזב מן הצור וכן הוא אומר ויניקהו דבש מסלע ( דברי' לב ) והוא מדרך משל לומר שהיה רב שפע במקום יובש וצמא אם היו הולכים בדרכי המקום :
<b style="color: gray;">מצודת ציון</b> מחלב . ענין מיטב כמו ואכלו את חלב הארץ ( בראשית מה ) :
<b style="color: gray;">מלבי"ם פירוש המילות</b> ויאכילהו, ואת ישראל יאכיל (ה' הנזכר בכתוב הקודם) מחלב חטה ואשביעך דבש גם מצור, שגם הצור היבש יזוב דבש ונופת מרוב הברכה, כמו וינקהו דבש מסלע ושמן מחלמיש צור :
<b style="color: gray;">מלבי"ם ביאור המילות</b> מחלב. מן המיטב כמו חלב כליות חטה (דברים ל''ב) :
<h2>תהילים פרק-פב</h2>
<h3>{א}</h3>
מִזְמ֗וֹר לְאָ֫סָ֥ף אֱ‍ֽלֹהִ֗ים נִצָּ֥ב בַּעֲדַת־אֵ֑ל בְּקֶ֖רֶב אֱלֹהִ֣ים יִשְׁפֹּֽט׃
<b style="color: gray;">רש"י</b> אלהים נצב בעדת אל . לראות אם אמת ישפוטו ואתם הדיינים עד מתי תשפטו עול :
<b style="color: gray;">מצודת דוד</b> בעדת אל . בתוך הדיינים השופטים לראות אם עושים משפט אמת : בקרב . יושב בקרב הדיינים וכאלו ישפוט עמהם וכפל הדבר לחזוק :
<b style="color: gray;">תורה תמימה</b> אמר רבין בר רב אדא א"ר יצחק מנין שהקב"ה מצוי בבית הכנסת שנאמר אלהים נצב בעדת אל ומנין לעשרה שמתפללין ששכינה עמהם שנאמר אלהים נצב בעדת אל ומנין לשלשה שיושבין בדין ששכינה עמהם שנאמר בקרב אלהים ישפוט וכו'.<small><span style="color: gray;">ברכות ו ע"א</span></small>
אמר רבי שמואל בר נחמני אמר רבי יונתן כל דיין שדן דין אמת לאמיתו משרה שכינה בישראל שנאמר אלהים נצב בעדת אל בקרב אלהים ישפוט וכל דיין שאינו דן דין אמת לאמיתו גורם לשכינה שתסתלק מישראל שנאמר משוד עניים מאנקת אביונים עתה אקום יאמר ה' וגו'<small><span style="color: gray;">סנהדרין ז ע"א</span></small>
ר' חלפתא איש כפר חנניא אומר עשרה שיושבין ועוסקין בתורה שכינה שרויה ביניהם שנאמר אלהים נצב בעדת אל ומנין אפילו חמשה שנאמר ואגודתו על ארץ יסדה ומנין אפילו שלשה שנא' בקרב אלהים ישפוט ומנין אפילו שנים שנאמר אז נדברו יראי ה' איש אל רעהו ויקשב ה' וישמע וגו' ומנין אפי' אחד שנא' בכל המקום אשר אזכיר את שמי אבא אליך וברכתיך:<small><span style="color: gray;">אבות יא ע"ב</span></small>
ר' יהושע בן קרחה אומר מניין לתלמיד שיושב לפני רבו וראה זכות לעני וחובה לעשיר מניין שלא ישתוק שנאמר לא תגורו מפני איש רבי חנין אומר לא תכניס דבריך מפני איש ויהו עדים יודעים את מי הן מעידין ולפני מי הן מעידין ומי עתיד ליפרע מהן שנא' ועמדו שני האנשים אשר להם הריב לפני ה' ויהו הדיינין יודעין את מי הן דנין ולפני מי הן דנין ומי עתיד ליפרע מהן שנא' אלהים נצב בעדת אל וכו'.<small><span style="color: gray;">סנהדרין ו ע"ב</span></small>
משרבו בעלי הנאה נתעותו הדינין ונתקלקלו המעשים ואין נוח בעולם משרבו רואי פנים בדין בטל לא תגורו ופסק לא תכירו ופרקו עול שמים ונתנו עליהם עול בשר ודם משרבו לוחשי לחישות בדין רבה חרון אף בישראל ונסתלקה השכינה משום שנאמר בקרב אלהים ישפוט וכו'.<small><span style="color: gray;">סוטה מז ע"ב</span></small>
<b style="color: gray;">מלבי"ם פירוש המילות</b> מזמור לאסף, הוסד נגד השופטים המטים משפט, וכפי סדר המזמורים נראה שגם שיר זה (כמו השיר שאח''ז) נתקן בימי יהושפט שהעמיד שופטים בכל עיר ועיר והזהיר אותם, דעו מה אתם עושים כי לא לאדם תשפטו כי לה' ועמכם בדבר המשפט, ועתה יהי פחד ה' עליכם (דה''ב י''ט) אלהים נצב בעדת אל, אלהים עומד בין הבעלי דינים והעדים הבאים למשפט שהם צריכים לעמוד, אלהים עומד עמהם, וגם בקרב אלהים ישפט, גם נמצא בין השופטים ושופט עמהם, ומצייר ששופט בקרב אלהים, היינו בקרב לב השופטים נמצא דבר אלהים המזהיר אותם, ואומר להם.
<b style="color: gray;">מלבי"ם ביאור המילות</b> נצב. על העומדים לפני הב''ד, כמ''ש ישעיה ג' על נצב לריב, ועדת היינו הנועדים למשפט :
<h3>{ב}</h3>
עַד־מָתַ֥י תִּשְׁפְּטוּ־עָ֑וֶל וּפְנֵ֥י רְ֝שָׁעִ֗ים תִּשְׂאוּ־סֶֽלָה׃
<b style="color: gray;">מצודת דוד</b> עד מתי . הואיל וכן א''כ עד מתי תשפטו עול ולעולם תשאו פני הרשעים להחניפם בדבר המשפט :
<b style="color: gray;">מצודת ציון</b> תשאו . ענין חנופה וכן שאת פני רשע ( משלי יח ) :
<b style="color: gray;">מלבי"ם פירוש המילות</b> עד מתי תשפטו עול, יצייר שה' צועק זאת בין עדת הבע''ד שמזהיר עמהם את השופטים, וגם ידבר כן בקרב השופטים (והמליצה שנפשם המוסריית תעיד להם בלבבם בשם ה' כי לא טוב עושים) והנה נטיית המשפט יהיה בשני פנים, {{{א}}} במשפט של שני בעלי דינים שבאים למשפט, מלוה ולוה, קונה ומוכר, וכדומה עז''א עד מתי תשפטו עול, {{{ב}}} בהעלם עין מעשות משפט בעושקים וחומסים ובעלי זרוע, ועז''א עד מתי פני רשעים תשאו, סלה סיום הענין :
<h3>{ג}</h3>
שִׁפְטוּ־דַ֥ל וְיָת֑וֹם עָנִ֖י וָרָ֣שׁ הַצְדִּֽיקוּ׃
<b style="color: gray;">רש"י</b> הצדיקו . אם זכאי הוא בדינו אל תהפכו דינו לטובה בשביל לשאת פני רשעים :
<b style="color: gray;">מצודת דוד</b> שפטו . לא כן עשו כ''א שפטו דל ויתום במשפט הראוי ולא תרחמו עליהם במשפט : הצדיקו . בעת המשפט אם הוא צדיק בריבו ולא תאמרו אזכה במשפט את העשיר בעל דינו שלא לביישו ואח''ז אודיעו שהדין עם שכנגדו :
<b style="color: gray;">תורה תמימה</b> דתניא ר' יהודה בן אגרא אומר משום רבי מאיר ספק לקט לקט ספק שכחה שכחה ספק פאה פאה אמר לו אל תשנה אותה אלא בלשון בן תדל והא טעמא קאמר דאמר ר"ש בן לקיש מאי דכתיב עני ורש הצדיקו מאי הצדיקו אילימא בדינים והא כתיב ודל לא תהדר בריבו אלא צדק משלך ותן לו וכו'.<small><span style="color: gray;">חולין קלד ע"א</span></small>
<b style="color: gray;">מלבי"ם פירוש המילות</b> שפטו, כ''ז מדברי האל, נגד הטיית משפט בין שני בעלי דינים אומר שפטו דל ויתום, ומוסיף לאמר עני ורש הצדיקו, שישפטו משפט צדק, שהצדק הוא יותר מן המשפט שישקיף לפי הענין והנדונים :
<b style="color: gray;">מלבי"ם ביאור המילות</b> (ג-ד) שפטו, הצדיקו. ההבדל בין משפט וצדק ידוע בכמה מקומות שצדק מוסיף על המשפט שישקיף על הענין והנדונים, והבדל בין דל ואביון עני ורש, אביון גרוע מדל שאין לו מאומה, עז''א שפטו דל ויתום, פלטו דל ואביון, שדל הסמוך אל אביון הוא שנתדלדל לגמרי, ואין לו משפט לתבוע דבר רק צריך לפלטו ולהצילו בגופו מיד רשעים, ויש הבדל בין דל ורש, רש מציין שהתרושש מירושתו, שהוא הפך של ירש, ועני מציין הנכנע ובא על צדיקים לרוב, העני שבא למשפט על מה שלוקחים מנחלתו, ישפטו משפט צדק לפנים משורת הדין :
<h3>{ד}</h3>
פַּלְּטוּ־דַ֥ל וְאֶבְי֑וֹן מִיַּ֖ד רְשָׁעִ֣ים הַצִּֽילוּ׃
<b style="color: gray;">מצודת דוד</b> פלטו . מיד הבא לעשקם :
<b style="color: gray;">מצודת ציון</b> פלטו . ענין הצלה :
<b style="color: gray;">מלבי"ם פירוש המילות</b> פלטו, ונגד לעשות משפט לנעשקים ונגזלים מיד בעלי זרוע, אמר פלטו דל ואביון והצילו אותו מיד רשעים הבאים לעשקו :
<h3>{ה}</h3>
לֹ֤א יָֽדְע֨וּ ׀ וְלֹ֥א יָבִ֗ינוּ בַּחֲשֵׁכָ֥ה יִתְהַלָּ֑כוּ יִ֝מּ֗וֹטוּ כָּל־מ֥וֹסְדֵי אָֽרֶץ׃
<b style="color: gray;">רש"י</b> לא ידעו . הדיינין המעוותים את הדין : ולא יבינו . את אשר בשביל העון הזה יתהלכו בחשכה ( על דרך כי השוחד יעור וגו' ) וימוטו על כך מוסדי ארץ :
<b style="color: gray;">מצודת דוד</b> לא ידעו . אין הדיינים נותנים לב לדעת ולהבין חומר העון והרי הם כההולך בחשיכה ואינו יודע במה יכשל : ימוטו . הלא בעבור קלקול הדין ימוטו מוסדי הארץ והיא קרובה לפול כי על שלשה דברים העולם עומד והדין אחד מהם כן ארז''ל :
<b style="color: gray;">מצודת ציון</b> ימוטו . מלשון הטיה :
<b style="color: gray;">מלבי"ם פירוש המילות</b> לא ידעו, נגד העושק עושים א''ע כאילו אין יודעים מן העושק שנעשה, ונגד הדין הבא לפניהם משני בעלי דינים, לא יבינו לדין דין אמת לאמתו, ועי''כ בחשכה יתהלכו, מציין את המשפט שהוא אור העולם והוא מוסדות תבל, וע''י העדר המשפט יתהלכו בחשכה וימוטו כל מוסדי ארץ, ור''ל שהמשפט מחזיק ישוב הארץ בשני אופנים, {{{א}}} מצד הגמול האלהי שאם אין דין למטה ימנע אורו והשפעתו מלמעלה ובחשכה יתהלכו, {{{ב}}} מצד הטבע שאז איש את רעהו חיים בלעו וא''א שיתקיים הישוב המדיני, ועז''א ימוטו כל מוסדי ארץ :
<b style="color: gray;">מלבי"ם ביאור המילות</b> לא ידעו ולא יבינו. הידיעה ע''י החושים והבינה ע''י השכל, (ישעיה מ''א י''ט, מ''ג י' י''ט, מ''ד י''ח) :
<h3>{ו}</h3>
אֲ‍ֽנִי־אָ֭מַרְתִּי אֱלֹהִ֣ים אַתֶּ֑ם וּבְנֵ֖י עֶלְי֣וֹן כֻּלְּכֶֽם׃
<b style="color: gray;">רש"י</b> אלהים אתם . מלאכים כשנתתי לכם את התורה נתתיה לכם ע''מ שאין מלאך המות שולט עוד בכם :
<b style="color: gray;">מצודת דוד</b> אני אמרתי . אמר בשם ה' הנה כאשר צויתי אתכם על הדינים אמרתי אז שבעבורם תהיו כמלאכים ולא תשלוט בכם המיתה : ובני עליון . כפל הדבר במ''ש :
<b style="color: gray;">תורה תמימה</b> אמר ר"ל בואו ונחזיק טובה לאבותינו שאלמלא הן לא חטאו אנו לא באנו לעולם שנאמר אני אמרתי אלהים אתם ובני עליון כלכם חבלתם מעשיכם אכן כאדם תמותון וגו'<small><span style="color: gray;">עבודה זרה ה ע"א</span></small>
<b style="color: gray;">מלבי"ם פירוש המילות</b> אני, מצייר שכמו שהיה צריך פועל אלהים ומעשהו לבריאת האדם והעולם, כן צריך משפט ושופטים להעמדת האדם והעולם וקיומם, כי אחר שהאדם מדיני בטבע א''א שלא יקרה ביניהם ריבים ודינים עושק וחמס אשר יבטל הקיבוץ וישוב העולם בכלל אם לא ימצא ביניהם נימוס ומשפט ושופטים, ומצד זה ידמה אותם כאלו הם אלהים יוצרי העולם, כי הם שותפים עמו בזה, שהוא ברא את העולם והם המקיימים אותו, וכמ''ש כל דיין הדן דין אמת לאמתו נעשה שותף להקב''ה במ''ב, וכן חשבם לבני עליון כי היסוד הראשי של המשפט מוצאו מחק התבונה הכוללת, שהיא אלהית, וכמ''ש החוקרים :
<h3>{ז}</h3>
אָ֭כֵן כְּאָדָ֣ם תְּמוּת֑וּן וּכְאַחַ֖ד הַשָּׂרִ֣ים תִּפֹּֽלוּ׃
<b style="color: gray;">רש"י</b> אכן כאדם תמותון . אכן כאדם הראשון תמותון אחרי שחבלתם מעשיכם כמוהו : וכאחד השרים . הראשונים שמתו כן תפולו , ומדרש אגדה כאחד השרים של מעלה שנאמר ( ישעי' כ''ד ) יפקוד ה' על צבא המרום במרום :
<b style="color: gray;">מצודת דוד</b> אכן . באמת הואיל ואין אתם נזהרים בה תמותו כמו שמת אדם הראשון על שלא נזהר במצותי :
<b style="color: gray;">מלבי"ם פירוש המילות</b> אכן ראיתי, כי כאדם תמותון, אחר שהפכתם ללענה משפט, רק בזה תדמו לבני עליון, כי כאחד השרים העליונים תפולו, שידמה כאלו נפלתם משמים ארץ מעליון למטה שתגדל הנפילה כפי המעלה שנפל ממנה. עד כאן דבר ה' אל השופטים :
<h3>{ח}</h3>
קוּמָ֣ה אֱ֭לֹהִים שָׁפְטָ֣ה הָאָ֑רֶץ כִּֽי־אַתָּ֥ה תִ֝נְחַ֗ל בְּכָל־הַגּוֹיִֽם׃
<b style="color: gray;">רש"י</b> קומה אלהים . אסף התחיל להתפלל שיקום ויכרית אותם הדיינין המקולקלין מישראל : כי אתה . הוא הנוחל הגוים , והכל בידך לשפוט :
<b style="color: gray;">מצודת דוד</b> שפטה הארץ . שפוט אתה דין עני ואביון : כי אתה תנחל וגו' . הלא אף בכל גויי הארץ תאהב העניים דכאי הרוח והנחלתם לך לנחלה לזה שפוט את משפטם :
<b style="color: gray;">מלבי"ם פירוש המילות</b> קומה, עתה יסב המשורר פניו אל ה' האומר זאת, ואומר אליו למה תדבר אל אלה בני עולה שהם ישפטו את הארץ והם יהיה להם חלק בארץ כאלהים, הם לא ינחלו את הארץ כי הם מוכנים למות, והם לא ישפטו אותה בצדק, קומה אלהים ואתה שפטה הארץ, כי אתה בראת אותה ואתה תנחל בכל הגוים כי היא שלך לעולם, ועליך לקיימה ולהעמידה ע''י משפט, ולכן אתה שפטה הארץ :
<b style="color: gray;">מלבי"ם ביאור המילות</b> תנחל. עומד, הגוים הם שלך בנחלה דור דורים :
<h2>תהילים פרק-פג</h2>
<h3>{א}</h3>
שִׁ֖יר מִזְמ֣וֹר לְאָסָֽף׃
<b style="color: gray;">מלבי"ם פירוש המילות</b> שיר מזמור לאסף, נוסד ג''כ בימי יהושפט שבאו עליו בני מואב ובני עמון למלחמה ועמם המון רב ויהושפט התפלל וקרא צום, ויחזיאל מן בני אסף היתה עליו רוח ה' בתוך הקהל ויאמר אל תיראו וכו' כי לא לכם המלחמה כי לאלהים וכו', לא לכם להלחם בם וכו', עמדו וראו את ישועת ה' וכו' (דה''ב כ'), ושם ספר איך האויבים עצמם הרגו זה בזה ע''י המהומה שהטיל ה' ביניהם :
<h3>{ב}</h3>
אֱלֹהִ֥ים אַל־דֳּמִי־לָ֑ךְ אַל־תֶּחֱרַ֖שׁ וְאַל־תִּשְׁקֹ֣ט אֵֽל׃
<b style="color: gray;">רש"י</b> אל דמי לך . אל תתן שתיקה לעוותתינו שאויבינו מריעים לנו :
<b style="color: gray;">מצודת דוד</b> אל דמי לך . לא יהיה לך דומים : אל תחרש . אל תשתוק ואל תנוח מלהפרע :
<b style="color: gray;">מצודת ציון</b> דמי . ענין שתיקה כמו לך דומיה תהלה ( לעיל סה ) : תשקוט . ענין מנוחה :
<b style="color: gray;">מלבי"ם פירוש המילות</b> אלהים אל דמי לך, אל תדום ותניח מעשיך שהיית מושיע ישראל עד עתה, אל תחרש, החרישה הוא הפך המענה, ר''ל שאתה צריך לענות כי הדבר נוגע לך כמו שיבאר, ואל תשקט, החרישה היא מניעת הדבור וההשקטה היא מניעת המעשה, אל תחרש מלענות ואל תשקוט מלעשות, ומפרש, אל תחרש :
<b style="color: gray;">מלבי"ם ביאור המילות</b> דמי, תחרש, תשקט. דמם הוא ההפסק מהדבור או הפעולה, והחרישה היא הפך התשובה, והשקטה הוא הפך המעשה, (ישעיה ס''ב א') :
<h3>{ג}</h3>
כִּֽי־הִנֵּ֣ה א֭וֹיְבֶיךָ יֶהֱמָי֑וּן וּ֝מְשַׂנְאֶ֗יךָ נָ֣שְׂאוּ רֹֽאשׁ׃
<b style="color: gray;">מצודת דוד</b> יהמיון . לכלות את ישראל : נשאו ראש . מרימים ראש ועולים מעלה מעלה :
<b style="color: gray;">מצודת ציון</b> יהמיו . מל' המיה :
<b style="color: gray;">מלבי"ם פירוש המילות</b> כי הנה אויביך יהמיון אלה ההומים הם אויביך, ונגדך הומים, ענה אותם, ואל תשקט כי משנאיך נשאו ראש הנושאים ראש להרע בפועל הם משנאיך, ועליך באו, וצריך אתה לעשות להלחם נגדם :
<b style="color: gray;">מלבי"ם ביאור המילות</b> אויביך, משנאיך. האויב דורש רשע ולא השונא, ע''כ אמר אויביך יהמיון :
<h3>{ד}</h3>
עַֽל־עַ֭מְּךָ יַעֲרִ֣ימוּ ס֑וֹד וְ֝יִתְיָעֲצ֗וּ עַל־צְפוּנֶֽיךָ׃
<b style="color: gray;">מצודת דוד</b> יערימו סוד . מערימין עצה בסוד לבל יגלה עצתם לחשוב רע על ישראל הצפונים ונסתרים בצלך לבטוח בך :
<b style="color: gray;">מצודת ציון</b> יערימו . מל' ערמה :
<b style="color: gray;">מלבי"ם פירוש המילות</b> על, מה שיערימו סוד על ישראל הוא מצד שהם עמך, ויתיעצו, ועקר העצה שלהם ותכלית מגמתם הוא על צפוניך על עניני האלהות הצפונים, כמו על אמונת האחדות ועל קשר אלהותך והשגחתך על ישראל, ועל התורה והמצות שנתת להם שרוצים לבטל זה מאתם :
<b style="color: gray;">מלבי"ם ביאור המילות</b> יערימו סוד, יתיעצו. העצה הוא התכלית הנרצה מן הסוד שירימו, כמ''ש ישעיה (י''ד כ''ד) :
<h3>{ה}</h3>
אָמְר֗וּ לְ֭כוּ וְנַכְחִידֵ֣ם מִגּ֑וֹי וְלֹֽא־יִזָּכֵ֖ר שֵֽׁם־יִשְׂרָאֵ֣ל עֽוֹד׃
<b style="color: gray;">מצודת דוד</b> אמרו . אומרים זה לזה נכריתם מהיות עוד גוי ולא יזכרו עוד :
<b style="color: gray;">מצודת ציון</b> ונכחידם . ענין כריתה כמו ותכחד מן הארץ ( שמות ט ) :
<b style="color: gray;">מלבי"ם פירוש המילות</b> אמרו זה לזה, לכו ונכחידם מגוי כדי שלא יזכר שם ישראל עוד, שרוצים לבטל שם ישראל, ששם זה מורה על שמונהגים למעלה מן הטבע, ושהם מושגחים מה', ששם זה לא יזכר עוד, וא''כ עקר ביאתם הוא לבטל את האמונה ועליך באו על אלהותך הנודע בעולם ע''י ישראל :
<h3>{ו}</h3>
כִּ֤י נוֹעֲצ֣וּ לֵ֣ב יַחְדָּ֑ו עָ֝לֶ֗יךָ בְּרִ֣ית יִכְרֹֽתוּ׃
<b style="color: gray;">רש"י</b> עליך ברית יכרותו . ברית זו אינה אלא עליך להשכיח את שמך שאין אתה קרוי אלהים אלא לנו אלהי ישראל ומאחר שלא יזכר שם ישראל אף שמך הגדול אינו נזכר כך מצאתי :
<b style="color: gray;">מצודת דוד</b> עליך . כרתו ביניהם ברית לקום עליך להשחית עמך :
<b style="color: gray;">מלבי"ם פירוש המילות</b> כי, באר הראיה לזה שעקר ביאתם הוא על האלהות, כי הנה היו שם עמים מפורדים, יש מהם שכנים לא''י ויש רחוקים מא''י, וזה מבואר כי השכנים לארץ שלוחמים ולוקחים לעזרתם עמים רחוקים, כ''א י''ל תכלית מיוחד, השכנים ילחמו מפני שיראים מהם או כדי לקחת גבול ארצם, והרחוקים ילחמו בעבור השלל והבז, אבל הם נועצו לב יחדו שבאו כולם בלב אחד ועצה אחת, ויש להם תכלית אחד, מפני שעליך ברית יכרתו, שתכלית ביאת כולם הוא עליך, שמקנאים על פרסום אלהותך בעולם ע''י ישראל, וזה התכלית המיוחד לכולם, ומפרש שהלא באו.
<h3>{ז}</h3>
אָהֳלֵ֣י אֱ֭דוֹם וְיִשְׁמְעֵאלִ֗ים מוֹאָ֥ב וְהַגְרִֽים׃
<b style="color: gray;">מצודת דוד</b> אהלי אדום . והם בני אדום הקדמונים יושבי אוהלים : והגרים . המה בני הגר שילדה מבעל אחר לא מאברהם :
<b style="color: gray;">מלבי"ם פירוש המילות</b> אהלי אדום וישמעאלים שאדום שכן לא''י והישמעאלים רחוקים, וכן מואב שכן לא''י והגרים רחוקים מא''י, וכן באו. (ח-ט) גבל ועמון ועמלק פלשת ויושבי צור שכולם שכני א''י, גם אשור נלוה עמם הגם שהוא רחוק מא''י, וכולם היו זרוע לבני לוט היינו לעמון ומואב שהם היו עקר הלוחמים אז, סלה סיום הענין :
<h3>{ח}</h3>
גְּבָ֣ל וְ֭עַמּוֹן וַעֲמָלֵ֑ק פְּ֝לֶ֗שֶׁת עִם־יֹ֥שְׁבֵי צֽוֹר׃
<h3>{ט}</h3>
גַּם־אַ֭שּׁוּר נִלְוָ֣ה עִמָּ֑ם הָ֤י֥וּ זְר֖וֹעַ לִבְנֵי־ל֣וֹט סֶֽלָה׃
<b style="color: gray;">רש"י</b> גם אשור . אף אשור שהיה נזהר עד היום משאר עצה סכלה ולא יתחבר עם מרעים כמה דאת אמר ( בראשי' ד' ) מן הארץ ההיא יצא אשור שיצא מעצת דור הפלגה , כאן נלוה עמם ועזרם לרעה . ( בפירושים אחרים מצאתי כן ) , גם אשור נלוה עמם וגו' . גם זה שהיה מחבב מתחלתו מע''ט שפירש מעצת נמרוד שנאמר מן הארץ ההיא יצא אשור אף הוא חזר להיות רשע לכך נשתתף להחריב ביתך , בראשית רבה : היו זרוע . כל אלה נתנו כח ועזרה למואב עמון שכנינו לבא עלינו :
<b style="color: gray;">מצודת דוד</b> גם אשור . עם כי ראו גבורת ה' במחנה סנחריב מ''מ לא לקחו מוסר חברו עצמם עמהם והיו מעולם לעזור לבני לוט המה עמון ומואב הנלחמים בישראל :
<b style="color: gray;">מצודת ציון</b> נלוה . ענין חבור כמו הפעם ילוה אישי ( בראשית כ''ט ) :
<h3>{י}</h3>
עֲשֵֽׂה־לָהֶ֥ם כְּמִדְיָ֑ן כְּֽסִֽיסְרָ֥א כְ֝יָבִ֗ין בְּנַ֣חַל קִישֽׁוֹן׃
<b style="color: gray;">רש"י</b> עשה להם כמדין . ע''י גדעון : כסיסרא . ע''י ברק :
<b style="color: gray;">מצודת דוד</b> כמדין . שנפלו בידי גדעון כמ''ש בשופטים : כסיסרא כיבין . שנשטפו בנחל קישון בימי דבורה וברק :
<b style="color: gray;">מלבי"ם פירוש המילות</b> עשה להם כמדין שהיה מפלתו ע''י המהומה ששלח ה' בהם והרגו זה את זה (שופטים ז' כ''ב), כסיסרא וכיבין (מלך חצור) בנחל קישון שהיה ג''כ מהומת ה' ביניהם באופן זה, כמ''ש ויהם ה' את סיסרא לפני ברק (שם ד' ט''ו) :
<h3>{יא}</h3>
נִשְׁמְד֥וּ בְֽעֵין־דֹּ֑אר הָ֥יוּ דֹּ֝֗מֶן לָאֲדָמָֽה׃
<b style="color: gray;">רש"י</b> נשמדו בעין דאר . איני יודע איזו מן המלחמות היתה בעין דאר של גדעון או של ברק : היו דומן . זבל מפוזר , ת''י :
<b style="color: gray;">מצודת דוד</b> נשמדו בעין דאר . על מדין הוא חוזר : היו דומן . היו למדרך כף הרגל כדומן שע''פ האדמה :
<b style="color: gray;">מצודת ציון</b> דומן . זבל ואשפה כמו כדומן על פני השדה ( מ''ב ט ) :
<b style="color: gray;">מלבי"ם פירוש המילות</b> נשמדו בעין דאר, יבין מלך כנען אשר מלך בחצור מלך גם על עין דאר (יהושע י''א ב' י'), כי את עין דאר לא הורישו וישב הכנעני שם (שם י''ז י''ב), ובברחם מפני ברק (שופטים שם ט''ז) נשמדו שם והיו דומן לאדמה :
<h3>{יב}</h3>
שִׁיתֵ֣מוֹ נְ֭דִיבֵמוֹ כְּעֹרֵ֣ב וְכִזְאֵ֑ב וּֽכְזֶ֥בַח וּ֝כְצַלְמֻנָּ֗ע כָּל־נְסִיכֵֽמוֹ׃
<b style="color: gray;">מצודת דוד</b> שיתמו . שים הנדיבים שבהם : כעורב וכו' . והם היו שרי מדין :
<b style="color: gray;">מצודת ציון</b> נסיכמו . ענין שררה כמו נסיכי סיחון ( יהושע י''ג ) :
<b style="color: gray;">מלבי"ם פירוש המילות</b> שיתמו נדיבמו כעורב וכזאב שעורב וזאב היו שרים, וכזבח וכצלמונע כל נסיכמו, כי הם היו נסיכים ומלכים (שופטים סי' ז' וסי' ח') :
<b style="color: gray;">מלבי"ם ביאור המילות</b> שיתמו. באופן שיהיו נדיבמו כעורב, או שבא הכינוי עם הפעול כמו ותראהו את הילד :
<h3>{יג}</h3>
אֲשֶׁ֣ר אָ֭מְרוּ נִ֣ירֲשָׁה לָּ֑נוּ אֵ֝֗ת נְא֣וֹת אֱלֹהִֽים׃
<b style="color: gray;">רש"י</b> אשר אמרו . הגוים האלו האמורים למעלה אדום וישמעאל וכל חבריהם : נירשה לנו את נאות אלהים . את נוה בית אלהים :
<b style="color: gray;">מצודת דוד</b> אשר . על אשר אמרו נירש מקום המקדש והוא מדור אלהים :
<b style="color: gray;">מצודת ציון</b> נירשה . מל' ירושה : נאות . מדור :
<b style="color: gray;">מלבי"ם פירוש המילות</b> אשר אמרו, יען שאמרו, נירשה לנו את נאות אלהים, כמ''ש בתפלת יהושפט בד''ה (שם) הם גומלים עלינו לגרשנו מירושתך אשר הורשתנו :
<h3>{יד}</h3>
אֱ‍ֽלֹהַ֗י שִׁיתֵ֥מוֹ כַגַּלְגַּ֑ל כְּ֝קַ֗שׁ לִפְנֵי־רֽוּחַ׃
<b style="color: gray;">רש"י</b> שיתמו כגלגל . וכקש הנדפים מפני רוח ומהו גלגל הוא ראשי קוצי השדה הקרויים קרדנ''ש בלע''ז , וכשמגיעין ימי החורף ניתקים ונשחתים מאליהם ופורחין מעט מעט ודומה אותו הניתק מהם כמין גלגלי אופן עגלה והרוח מוליכתן :
<b style="color: gray;">מצודת דוד</b> כגלגל . הוא הגדל בראש הקוצים המתגלגל ע''י הרוח :
<b style="color: gray;">מצודת ציון</b> שיתמו . ענין שימה : כקש . הוא תבן הדק :
<b style="color: gray;">מלבי"ם פירוש המילות</b> שיתמו כגלגל, הגלגל מתגלגל מעצמו, והקש נרדף מפני רוח, כן היה חרב איש ברעהו וגם נשמדו מפני יהושפט שרדף אחריהם :
<b style="color: gray;">מלבי"ם ביאור המילות</b> כגלגל, כקש. עי' ישעיה י''ז י''ג :
<h3>{טו}</h3>
כְּאֵ֥שׁ תִּבְעַר־יָ֑עַר וּ֝כְלֶהָבָ֗ה תְּלַהֵ֥ט הָרִֽים׃
<b style="color: gray;">מצודת דוד</b> תבער יער . כי על שהעצים סמוכים זה לזה לכן כשבוער בו האש הולך ושורף הכל : תלהט הרים . כי הרוח המצוי בהרים נושב בהלהב ואין נוח לכבותו :
<b style="color: gray;">מצודת ציון</b> וכלהבה . שלהבת : תלהט . ענין שריפה כמו אש לוהט ( לקמן קד ) :
<b style="color: gray;">מלבי"ם פירוש המילות</b> כאש תבער יער, שעץ אחד שורף את חברו כן יהרוג איש את אחיו כמ''ש ויהיה העם כמאכולת אש איש את אחיו לא יחמלו, וכלהבה תלהט הרים, שזה מפעולת הלהבה כן ילהטו עוד ע''י להבת ה' ומחנה יהושפט :
<b style="color: gray;">מלבי"ם ביאור המילות</b> תבער. יוצא וכלהבה, וכן יואל א' י''ט, אש אכלה ולהבה להטה :
<h3>{טז}</h3>
כֵּ֭ן תִּרְדְּפֵ֣ם בְּסַעֲרֶ֑ךָ וּבְסוּפָתְךָ֥ תְבַהֲלֵֽם׃
<b style="color: gray;">רש"י</b> ובסופתך . טורביליו''ן בלע''ז :
<b style="color: gray;">מצודת דוד</b> כן תרדפם . מאמר דוד ע''ה לכלות הכל מבלי שארית :
<b style="color: gray;">מצודת ציון</b> בסערך ובסופתך . ענין רוח חזקה וגדולה :
<b style="color: gray;">מלבי"ם פירוש המילות</b> כן תרדפם בסערך, הסער נושב לרוח אחד כן ירדוף אותם לברוח, והסופה הוא הרוח הנושב בעיגול מכל צד (ווירבעלווינד), והוא יחזירם אחור מנגד פניהם, ועי''כ תבהלם :
<b style="color: gray;">מלבי"ם ביאור המילות</b> סער, סופה. סופה גדול מסער :
<h3>{יז}</h3>
מַלֵּ֣א פְנֵיהֶ֣ם קָל֑וֹן וִֽיבַקְשׁ֖וּ שִׁמְךָ֣ יְהוָֽה׃
<b style="color: gray;">מצודת דוד</b> ויבקשו . אז יתחרטו על מעשיהם ויבקשו שמך :
<b style="color: gray;">מצודת ציון</b> קלון . ענין בזיון והוא מל' קלוי באש ( ויקרא ב' ) כי המתבייש פניו מאדימות כאילו נשרף באש , או הוא מל' קלות :
<b style="color: gray;">מלבי"ם פירוש המילות</b> (יז-יח) מלא פניהם קלון, יצייר שבעת החלו בני ישראל ברנה ותהלה נתמלאו קלון מכבוד ה', ויבקשו שמך ה' אבל יבושו ויבהלו כי לא יקבלם עוד בתשובה :
<b style="color: gray;">מלבי"ם ביאור המילות</b> קלון. י''ל מלשון אשר קלם מלך בבל באש. שרפה מאש הבוער שהכיר :
<h3>{יח}</h3>
יֵבֹ֖שׁוּ וְיִבָּהֲל֥וּ עֲדֵי־עַ֗ד וְֽיַחְפְּר֥וּ וְיֹאבֵֽדוּ׃
<b style="color: gray;">מצודת דוד</b> יבושו . אבל לא יועילו בבקשתם כי יבושו ויבהלו עד עולם :
<b style="color: gray;">מצודת ציון</b> ויחפרו . ענין בושה כמו וחפרה הלבנה ( ישעיה כ''ד ) :
<b style="color: gray;">מלבי"ם ביאור המילות</b> יבושו, ויחפרו. חפר גדול מן בושת, שחופר פנים בטמון מרוב הבושה :
<h3>{יט}</h3>
וְֽיֵדְע֗וּ כִּֽי־אַתָּ֬ה שִׁמְךָ֣ יְהוָ֣ה לְבַדֶּ֑ךָ עֶ֝לְי֗וֹן עַל־כָּל־הָאָֽרֶץ׃
<b style="color: gray;">מצודת דוד</b> וידעו . אז ידעו הכל כי אתה לבדך שמך ה' המורה שהממשלה בידך ואין זולתך ואתה הוא העליון על כולם ור''ל שאפילו חלש למעלה לגבור יחשב ומכ''ש גבור למעלה :
<b style="color: gray;">מלבי"ם פירוש המילות</b> וידעו כי אתה שמך ה' לבדך עליון כי עליון הוא שם מצטרף, ויצוייר עליון נגד השפל ממנו ומכ''מ יש עליון עליו, אבל הם ידעו שלא נמצא עליון עליך, כי אתה ראש הסבות והמסובבים, עליון וגם על כל הארץ, ראש הסבות ואחריתם עד הסבה האחרונה :
<h2>תהילים פרק-פד</h2>
<h3>{א}</h3>
לַמְנַצֵּ֥חַ עַֽל־הַגִּתִּ֑ית לִבְנֵי־קֹ֥רַח מִזְמֽוֹר׃
<b style="color: gray;">מצודת ציון</b> הגתית . כלי נגון הבא מגת :
<b style="color: gray;">מלבי"ם פירוש המילות</b> למנצח, הוסד בגלות בבל, הלוי אסיר תקוה כלתה נפשו שישוב אל עבודתו לשורר שיר ה' בהיכלו, ומשבח את המצפים לישועה, ומתפלל על בנין המקדש וצמיחת קרן בית דוד. ונחלק לג' חלקים. (ב-ג) מה, (חלק א') ידידות משכנותיך עד שנפשי חולת אהבה וכלתה גם נכספה נפשי לבא לחצרות ה', ולא לבד שנפשי הרוחניית נכספה לזה, כי גם לבי ובשרי (נכספו) מתי ירננו אל אל חי, שמתאוים לשוב לבהמ''ק לשורר ולרנן שיר ה' על הקרבנות, שבם השתתפו גם הלב והבשר המרנן בפיו ושפתיו הבשריים וברגש לבו החי אל אל חי שהוא מקור חייו עם נפשו הרוחניית המשתוקקת אל ה' בהדרת קדש :
<h3>{ב}</h3>
מַה־יְּדִיד֥וֹת מִשְׁכְּנוֹתֶ֗יךָ יְהוָ֥ה צְבָאֽוֹת׃
<b style="color: gray;">רש"י</b> מה ידידות משכנותיך . כמה אהובות וחביבות משכנותיך :
<b style="color: gray;">מצודת דוד</b> מה ידידות . מה מאוד אהובות וחביבות משכנותיך :
<b style="color: gray;">מצודת ציון</b> ידידות . אהובות :
<b style="color: gray;">תורה תמימה</b> יבא ידיד זה שלמה המלך דכתיב וישלח ביד נתן הנביא ויקרא שמו ידידיה בעבור ה' בן ידיד זה אברהם דכתיב מה לידידי בביתי ויבנה ידיד זה בית המקדש דכתיב מה ידידות משכנותיך לידיד זה הקב"ה דכתיב אשירה נא לידידי בחלקו של ידיד זה בנימין שנאמר לבנימין אמר ידיד ה' ישכן לבטח עליו ויתכפרו בו ידידים אלו ישראל דכתיב נתתי את ידידות נפשי בכף אויביה וכו'.<small><span style="color: gray;">מנחות נג ע"א</span></small>
<h3>{ג}</h3>
נִכְסְפָ֬ה וְגַם־כָּלְתָ֨ה ׀ נַפְשִׁי֮ לְחַצְר֪וֹת יְה֫וָ֥ה לִבִּ֥י וּבְשָׂרִ֑י יְ֝רַנְּנ֗וּ אֶ֣ל אֵֽל־חָֽי׃
<b style="color: gray;">רש"י</b> נכספה . נחמדה : כלתה . נתאותה כמו ( ש''ב י''ג ) ותכל דוד המלך לצאת אל אבשלום : לחצרות ה' . כי חרבו ועל הגלות אמרה : לבי ובשרי ירננו . יתפללו על זאת :
<b style="color: gray;">מצודת דוד</b> נכספה . יאמרו נפשי מתאוית לבוא לחצרות ה' ולבי ובשרי יתאוו לרנן בה אל ה' :
<b style="color: gray;">מצודת ציון</b> נכספה . ענין תאוה כמו נכסוף נכספת ( בראשית ל''א ) : כלתה . אף הוא ענין תאוה וחשק כמו כלתה לתשועתך נפשי ( לקמן קי''ט ) :
<b style="color: gray;">מלבי"ם ביאור המילות</b> כלתה. יותר מנכסף שהוא עד כלות הנפש, ופעלים אלה נמשכים לשנים, גם נכספו לבי ובשרי, שירננו :
<h3>{ד}</h3>
גַּם־צִפּ֨וֹר ׀ מָ֪צְאָה בַ֡יִת וּדְר֤וֹר ׀ קֵ֥ן לָהּ֮ אֲשֶׁר־שָׁ֪תָה אֶפְרֹ֫חֶ֥יהָ אֶֽת־מִ֭זְבְּחוֹתֶיךָ יְהוָ֣ה צְבָא֑וֹת מַ֝לְכִּ֗י וֵאלֹהָֽי׃
<b style="color: gray;">רש"י</b> גם צפור מצאה בית . בחרבנו קננו בו הצפרים , ומדרש אגדה בבניינו מדבר והצפור היא כנסת ישראל : אשר שתה . שמה :
<b style="color: gray;">מצודת דוד</b> גם צפור . יתאונן על חרבנה ואומר שגם צפור מצאה בית במקום המזבח ודרור מצאה בה לעצמה קן אשר שמה שם אפרוחיה : את מזבחותיך . עם מזבחותיך ר''ל על המזבחות :
<b style="color: gray;">מצודת ציון</b> ודרור . שם עוף מה : קן . כן נקרא מדור העוף כמו יקרא קן צפור ( דברי' כ''ב ) . שתה . שמה : אפרוחיה . בניה הקטנים כמו אפרוחים או ביצים ( שם ) :
<b style="color: gray;">מלבי"ם פירוש המילות</b> גם צפור, המליץ יצייר ברוחו את הצפור והדרור המשורר ומנעים זמירות בקנו, כאלו הוא בן לוי העומד על הדוכן ומנעים זמירות לקונו, ויצייר את האפרוחים שהעלו על המזבח בזמן שהיה המקדש קיים, שהם אפרוחי הצפור הלז המשורר, וכאלו הצפור העלה את אפרוחיו לקרבן לה' על המזבח והוא הלוי המשורר לה' שיר הקרבן, ויאמר כי הצפור הלז מה נעים חבלו, כי הצפור כבר מצאה בית, והדרור כבר מצאה קן לה, הצפור אשר כבר שתה אפרוחיה את מזבחותיך והקריבה את גוזליה לקרבן על מזבחך, יש לה בית וקן בו תשיר את שיר ה' על קרבנותיה, אולם הלוי נדמה כצפור נודדת מן קנה כצפור בודד על גג, אשר אז לא יתן זמירות, כן על ערבי בבל תלוי כנורותיהם, עפ''ז יאמר, אם הצפור והדרור חי בלתי מדבר ימצא אושר כי ישיר את שיר ה' בבית וקן, וכ''ש כי.
<b style="color: gray;">מלבי"ם ביאור המילות</b> בית, קן. הצפור תקנן גם אצל הבתים, והדרור מתרחק מבני אדם ויעשה לו קן על עצים גבוהים :
<h3>{ה}</h3>
אַ֭שְׁרֵי יוֹשְׁבֵ֣י בֵיתֶ֑ךָ ע֝֗וֹד יְֽהַלְל֥וּךָ סֶּֽלָה׃
<b style="color: gray;">רש"י</b> אשרי . מי שיגיע עוד לישב בביתך ועוד יהללוך בתוכו :
<b style="color: gray;">מצודת דוד</b> אשרי יושבי . אשרי לזה שיחיה בבניינה ויהיה מיושבי ביתך ויהללוך עוד שם עד עולם :
<b style="color: gray;">תורה תמימה</b> חסידים הראשונים היו שוהין שעה אחת: מנא הני מילי א"ר יהושע ב"ל אמר קרא אשרי יושבי ביתך וכו'.<small><span style="color: gray;">ברכות לב ע"ב</span></small>
תניא אמר רבי מאיר מניין לתחיית המתים מן התורה שנאמר אז ישיר משה ובני ישראל את השירה הזאת לה' שר לא נאמר אלא ישיר מכאן לתחיית המתים מן התורה כיוצא בדבר אתה אומר אז יבנה יהושע מזבח לה' בנה לא נאמר אלא יבנה מכאן לתחיית המתים מן התורה אלא מעתה אז יבנה שלמה במה לכמוש שקוץ מואב הכי נמי דיבנה אלא מעלה עליו הכתוב כאילו בנה א"ר יהושע בן לוי מניין לתחיית המתים מן התורה שנאמר אשרי יושבי ביתך עוד יהללוך סלה היללוך לא נאמר אלא יהללוך מכאן לתחיית המתים מן התורה וכו'.<small><span style="color: gray;">סנהדרין צא ע"ב</span></small>
<b style="color: gray;">מלבי"ם פירוש המילות</b> אשרי יושבי ביתך, שבני אדם הם מצפים לישב ביתך, לא בקן ובית רק בבית ה', ולא שיהגו כצפצוף הצפור, רק שעוד יהללוך לדבר תהלותיך ונפלאותיך. סלה סיום הענין :
<b style="color: gray;">מלבי"ם ביאור המילות</b> עוד. ר''ל עוד הפעם, כמו שהללוך בימי קדם :
<h3>{ו}</h3>
אַשְׁרֵ֣י אָ֭דָם עֽוֹז־ל֥וֹ בָ֑ךְ מְ֝סִלּ֗וֹת בִּלְבָבָֽם׃
<b style="color: gray;">רש"י</b> עוז לו בך . אשר שם אותך עוז מבטחו : מסלות בלבבם . מחשב בלבו מסלות דרכיו ליישר את דרכו :
<b style="color: gray;">מצודת דוד</b> עוז לו בך . המשים עוזו ומבטחו בך : מסילות בלבבם . בכל עת חושבים בלבבם המסילות העולות לבית ה' :
<b style="color: gray;">מצודת ציון</b> מסילות . מל' מסילה ושביל :
<b style="color: gray;">מלבי"ם פירוש המילות</b> אשרי, (חלק ב'), יאמר הגם שאין אנו יכולים עתה לעלות אל בית ה' בפעל, בכ''ז אשרי אדם אשר עוז לו בך, אשר הוא בלתי מתיאש רק מצפה בעוז לישועת ה'. מסלות בלבבם, אשר בלבבם ימצאו מסילות כבושות שבם ישובו לציון, ר''ל שהגם שהמסילות האלה אינם עוד בפועל הם אצלם בלב, שלבם מלא תקוה בעוז ה' וחוזה מסילות כבושות וסלולות :
<h3>{ז}</h3>
עֹבְרֵ֤י ׀ בְּעֵ֣מֶק הַ֭בָּכָא מַעְיָ֣ן יְשִׁית֑וּהוּ גַּם־בְּ֝רָכ֗וֹת יַעְטֶ֥ה מוֹרֶֽה׃
<b style="color: gray;">רש"י</b> עוברי בעמק הבכא . אותם העוברים על דתך והנם בעומקה של גיהנם בבכי ויללה . מעין ישיתוהו . בדמעות עיניהם : גם ברכות יעטה מורה . מברכים ומודים לשמו ואומרים יפה דן אותנו ואמת דינו וברכות יעטה לנו המורים אותנו ללכת בדרך הטוב ולא שמענו לו :
<b style="color: gray;">מצודת דוד</b> עובדי . להיות עולה ברגל עם העוברים דרך עמק הבכא שגדלים שם החוחים וכן ממול בכאים ( ש''ב ה ) ( כי דרך שם היה המהלך ) : מעין ישיתוהו . בעבורם ישים שם ה' מעיינות מים למען ימצאו לשתות : יעטה מורה . המורה להם את הדרך אשר ילכו בו יהיה עטוי ומעוטף בברכות כי כל ההולכים יברכוהו כי על מבועי מים ינהלם :
<b style="color: gray;">מצודת ציון</b> יעטה . ענין עטיפה ולבישה כמו כבגד יעטה ( לקמן קט ) : מורה . מל' הוראה ולמוד יהיה בדבר שיהיה :
<b style="color: gray;">תורה תמימה</b> היינו דא"ר יהושע בן לוי מאי דכתיב עוברי בעמק הבכא מעין ישיתוהו גם ברכות יעטה מורה עוברי אלו בני אדם שעוברין על רצונו של הקב"ה עמק שמעמיקין להם גיהנם הבכא שבוכין ומורידין דמעות כמעיין של שיתין גם ברכות יעטה מורה שמצדיקין עליהם את הדין ואומרים לפניו רבונו של עולם יפה דנת יפה זכית יפה חייבת ויפה תקנת גיהנם לרשעים גן עדן לצדיקים וכו'.<small><span style="color: gray;">עירובין יט ע"א</span></small>
<b style="color: gray;">מלבי"ם פירוש המילות</b> עברי, והמסלות האלה הנמצאות בלבבם הם עוברים בעמק הבכא, שבבל היתה עמק ומלאה בכאים ואילנות, כמו שנקראת בשם נחל הערבים, והמליץ תפס תחת הערבים שם בכאים, שיש בהוראתו גם בכי, כי על ערבים בתוכה ישבו גם בכו, והמסילות עוברים דרך הבכאים ובבכי ילכו אל אלהים בציון, שלבבם חוזה שעוברים במסלות דרך בכאים לציון, מעין ישיתוהו, והמסילות האלה הנמצאים בלבבם ישיתו את לבבם כמעין מלא מי שפע וברכה, עד שמחשבות הלב וחזיונותיו אלה יהיו כמעין המתגבר בלבם, וגם מורה ברכות יעטה, הברכות שיעטה הלב ע''י חזיונותיו אלה וע''י גודל בטחונו הוא מורה וממטיר לאחרים, כי מן מעין ברכותיו יעלו נשיאים ויריקו גשם נדבות לתת יורה וברכה לכל ישראל למלא לבבם תקוה ויחול כי ישובו לבצרון :
<b style="color: gray;">מלבי"ם ביאור המילות</b> (ז-ח) הבכא. כמו מול בכאים, מיני אילנות, ופעל עוברי על המסלות, וכן ישיתוהו המסלות ישיתו את לבבם, ומורה ממטיר כמו יורה ומלקוש, ופעל ילכו על המסלות, יראה על הלב :
<h3>{ח}</h3>
יֵ֭לְכוּ מֵחַ֣יִל אֶל־חָ֑יִל יֵרָאֶ֖ה אֶל־אֱלֹהִ֣ים בְּצִיּֽוֹן׃
<b style="color: gray;">רש"י</b> ילכו מחיל אל חיל . אותם הנזכרים למעלה יושבי ביתך אשר מסילות בלבבם : מחיל אל חיל . מבית המדרש לב''ה ויראה צבאם וחילם אל הקב''ה בציון :
<b style="color: gray;">מצודת דוד</b> ילכו וגו' . ירבו העולי' עד כי ילכו מצבא אנשים אל צבא אנשים ויפגשו כתות רבות אשר ילכו להיות נראי' אל פני ה' בציון :
<b style="color: gray;">תורה תמימה</b> אמר רבי לוי בר חייא היוצא מבית הכנסת ונכנס לבית המדרש ועוסק בתורה זוכה ומקבל פני שכינה שנאמר ילכו מחיל אל חיל יראה אל אלהים בציון. אמר רבי חייא בר אשי אמר רב תלמידי חכמים אין להם מנוחה לא בעולם הזה ולא בעולם הבא שנאמר ילכו מחיל אל חיל יראה אל אלהים בציון:<small><span style="color: gray;">ברכות סד ע"א</span></small>
ואמר רבי לוי כל היוצא מבית הכנסת לבית המדרש ומבית המדרש לבית הכנסת זוכה ומקבל פני שכינה שנאמר ילכו מחיל אל חיל יראה אל אלהים בציון אמר רב חייא בר אשי אמר רב תלמידי חכמים אין להם מנוחה אפילו לעולם הבא שנאמר ילכו מחיל אל חיל יראה אל אלהים בציון:<small><span style="color: gray;">מועד קטן כט ע"א</span></small>
<b style="color: gray;">מלבי"ם פירוש המילות</b> ילכו, והמסלות האלה ילכו מחיל אל חיל, שהציור הזה וחזיון הבטחון החזק יוליכם מחיל אל חיל, עד שלבבם יראה אל אלהים בציון, שדרך מסלות האלה שסלל בלבבו וברוחו ילך ממדרגה למדרגה ויביא הישועה להראות לפני ה' בציון :
<h3>{ט}</h3>
יְה֘וָ֤ה אֱלֹהִ֣ים צְ֭בָאוֹת שִׁמְעָ֣ה תְפִלָּתִ֑י הַאֲזִ֨ינָה אֱלֹהֵ֖י יַעֲקֹ֣ב סֶֽלָה׃
<b style="color: gray;">רש"י</b> שמעה תפלתי . לבנות ביתך :
<b style="color: gray;">מלבי"ם פירוש המילות</b> ה' שמעה תפלתי, יען שהמסילות האלה הם רק מחשביים לא נמצאים בפועל, מציירים רק החשק והתקוה התפלה והתחנה אשר בלב הבוטחים כי ילכו בפועל על המסלות אשר סוללו בלבבם, מבקש שה' ישמע תפלתו וישיבם על המסלות האלה בפועל, סלה סיום הענין :
<h3>{י}</h3>
מָ֭גִנֵּנוּ רְאֵ֣ה אֱלֹהִ֑ים וְ֝הַבֵּ֗ט פְּנֵ֣י מְשִׁיחֶֽךָ׃
<b style="color: gray;">רש"י</b> מגננו . הוא בית המקדש המגין עלינו : והבט פני . ( דוד ) משיחך . והסתכל בחסדיו ובטרחו אשר טרח וייגע על בנינו :
<b style="color: gray;">מצודת דוד</b> מגננו . בה''מ שהוא לנו למגן ולמחסה ראה אותו וזכור בו : והבט . שא פני דוד משיחך למענו עשה שלא יהיה בחנם טרחתו על בה''מ :
<b style="color: gray;">מלבי"ם פירוש המילות</b> מגננו, (חלק ג') ראה את הבהמ''ק שהיה מגין עלינו והבט פני משיחך הוא מלכות ב''ד, (שבהמ''ק ומלכות ב''ד תלוים זה בזה כמ''ש לק' סי' קל''א) :
<h3>{יא}</h3>
כִּ֤י טֽוֹב־י֥וֹם בַּחֲצֵרֶ֗יךָ מֵ֫אָ֥לֶף בָּחַ֗רְתִּי הִ֭סְתּוֹפֵף בְּבֵ֣ית אֱלֹהַ֑י מִ֝דּ֗וּר בְּאָהֳלֵי־רֶֽשַׁע׃
<b style="color: gray;">רש"י</b> כי טוב יום . אחד בחצריך ולמחר ימות מלחיות אלף שנים במקום אחר : בחרתי הסתופף . על הסף ועל המזוזות לשקוד : מדור באהלי רשע . מלהיות דר בשלוה באהלי עשו הרשע להדבק בהם :
<b style="color: gray;">מצודת דוד</b> כי טוב וכו' . לזה אני מתאוה לראות בבניינה כי יותר טוב לי לשבת בחצריך יום א' מלשבת אלף שנים בחצרים אחרים : בחרתי . יותר אבחר לחסות בסף השער של בית ה' מלדור דירה שלימה באוהל רשע :
<b style="color: gray;">מצודת ציון</b> הסתופף . מל' סף ומזוזה : מדור . מל' דירה :
<b style="color: gray;">תורה תמימה</b> דאמר רב יהודה אמר רב וכו' מר דוד לפני הקדוש ברוך הוא וכו' אמר לו בשבת תמות וכו' אמות בערב שבת אמר לו כי טוב יום בחצריך מאלף טוב לי יום אחד שאתה יושב ועוסק בתורה מאלף עולות שעתיד שלמה בנך להקריב לפני על גבי המזבח וכו'.<small><span style="color: gray;">שבת ל ע"א</span></small>
<b style="color: gray;">מלבי"ם פירוש המילות</b> כי, מפרש מדוע יתאוה אל המקדש, כי האושר שנשיג בבהמ''ק עולה בין על הצלחה התלויה בזמן, בין על הצלחה התלויה במקום, שבענין הזמן טוב יום אחד בחצריך מאלף ימים, ובענין המקום בחרתי הסתופף לעמוד אצל הסף בבית ה' שהוא המקום היותר פחות, מדור בקביעות באהלי רשע, הגם שהם ארמנות ומשכנות מבטחים :
<b style="color: gray;">מלבי"ם ביאור המילות</b> הסתופף. לעמוד אצל הסף. מדור. מלשון דירה בלשון המשנה :
<h3>{יב}</h3>
כִּ֤י שֶׁ֨מֶשׁ ׀ וּמָגֵן֮ יְהוָ֪ה אֱלֹ֫הִ֥ים חֵ֣ן וְ֭כָבוֹד יִתֵּ֣ן יְהוָ֑ה לֹ֥א יִמְנַע־ט֝֗וֹב לַֽהֹלְכִ֥ים בְּתָמִֽים׃
<b style="color: gray;">רש"י</b> כי שמש ומגן . יש לפתור שמש כמשמעו , ומדרש תהלים פותרו ל' שיני חומה :
<b style="color: gray;">מצודת דוד</b> כי שמש . כי מעולם תאיר לנו כשמש ותגן עלינו לזה מובטח אני כי עוד יתן לנו חן וכבוד ולא ימנע את הטוב מלתתו לההולכים בדרך תמים :
<b style="color: gray;">תורה תמימה</b> וא"ר יוחנן שמשון על שמו של הקב"ה נקרא שנאמר כי שמש ומגן ה' אלהים וגו' אלא מעתה לא ימחה אלא מעין שמו של הקב"ה מה הקב"ה מגין על כל העולם כולו אף שמשון מגין בדורו על ישראל וכו'.<small><span style="color: gray;">סוטה י ע"א</span></small>
<b style="color: gray;">מלבי"ם פירוש המילות</b> כי שמש, מבאר מ''ש והבט פני משיחך. והנה ביאת המשיח תלוי בג' אופנים, או ע''י חבלי משיח וצרות גדולות שעי''כ ישובו בתשובה ויגאלו, או ע''י עת רצון וחנינה, או ע''י צדקת המעשים, נגד חבלי משיח והצרות, אמר כי שמש ומגן ה' אלהים, ה' דומה כשמש וכמגן ביחד, שעושה פעולות הפכיות, שהשמש מאיר ושורף, וכן במשל היסורים שיביאו אור הגאולה אבל הם שורפים ומכלים, אבל ה' הוא שמש מצד ההארה ומגן להגן בפני השרפה, וזה נסמך על המליצה שאמר (מלאכי ג') הנה היום בא בוער כתנור ועסותם רשעים כי יהיו אפר וכו' וזרחה לכם יראי שמי שמש צדקה ומרפא בכפניה, שחבלי משיח ידמו כיום הבוער כתנור, אבל לצדיקים יהיה ה' מגן, ויהיה שמש וגם מגן ולא יכלו אותם החבלים והצרות כי מהם יושעו, ונגד עת רצון וחנינה אמר חן וכבוד יתן ה', שאצל ב''ו אם נותן חן וחנינה שהוא במתנת חנם לא יתן כבוד, כי הכבוד לא יושג רק על מה שישיג כפי מעשהו, לא במתנת חנם, אבל ה' הגם שיתן חן ומתנת חנם, יתן גם כבוד, ונגד האופן הג' שיבא משיח ע''י צדקת המעשים, אומר שלא ימנע טוב להולכים בתמים, ועכ''פ בכל אופן שיהיה.
<h3>{יג}</h3>
יְהוָ֥ה צְבָא֑וֹת אַֽשְׁרֵ֥י אָ֝דָ֗ם בֹּטֵ֥חַ בָּֽךְ׃
<b style="color: gray;">מלבי"ם פירוש המילות</b> ה' צבאות אשרי אדם בוטח בך שעל כל פנים יש לנו לבטוח שיגאלנו ושיבנה המקדש, וכמ''ש אשרי אדם עוז לו בך :
<h2>תהילים פרק-פה</h2>
<h3>{א}</h3>
לַמְנַצֵּ֬חַ ׀ לִבְנֵי־קֹ֬רַח מִזְמֽוֹר׃
<b style="color: gray;">מלבי"ם פירוש המילות</b> למנצח, הוסד בימי עזרא ונחמיה ששבו מגלות בבל והתחילו לבנות הבית, והתפלל שתהיה גאולה זו גאולה נצחיית, והזכיר מענה אלהים ע''ז. (ב-ג) רצית ה', התרצה אל עמו בג' דברים, {{{א}}} שהתרצה אל ארצו החרבה, שעז''א רצית ה' ארצך, {{{ב}}} אל עמו הגולים ששב שביתם, שבת שבית יעקב, {{{ג}}} מה שמחל עונותיהם נשאת עון עמך, סלה סיום הענין, והנה המשורר הזכיר בכל א' מג' דברים אלה תנאי שנחשב בעיניו למגרעת, אשר לפיהו ראה שגאולה זו לא תהיה נצחיית, ומתפלל על כל א' שישנהו ה' לטוב, כי בדבר הא' שרצה את ארצו הזכיר שם הויה, ר''ל שרואה שמה שהתרצה לארצו לא היה בהסכמת מדת הדין רק מצד הרחמים לבד, שרחם על שוממתה וחורבנה. ומבואר שיש הבדל גדול בין התשועה שהיא רק לפי שעה מצד שלא יכול לראות בצרת הנדכא, ואחר סור הרחמים יצוייר שיקצוף שנית, משא''כ אם היתה התשועה במה''ד שהדין מחייב זה, שאז תהיה תשועה עולמית, {{{ב}}} במה שהשיב שבית עמו ראה ג''כ חסרון, במ''ש שבית יעקב, דהיינו שהם עדיין בשביה, כי היו עדיין תחת רשות מלכי פרס, והגאולה האמתיית ראוי שתהיה גאולה שלימה, והקרי הוא שבות יעקב בו', וכיון גם בזה חסרון שהיתה הגאולה ע''י השתדלותם וברשיון כורש. ששבת השבות שהם הכינו לעצמם ומיוחס אליהם, וזה לאות שאינה הגאולה המובטחת, שהיא תהיה ע''י ה' (לא ע''י השתדלות אדם) ובאותות ובמופתים, {{{ג}}} בענין מחילת העונות ראה ג''כ חסרון, שאמר שה' נשא עונם וכסה חטאתם, שנשיאת עון מורה שהעון ישנו עדיין במציאות רק ה' סובל אותו, וכן החטא שהוא השוגג י''ל מציאות רק שה' כסהו לפי שעה, ובגאולה האחרונה יעביר ה' את העונות לגמרי שלא יהיו עוד במציאות כלל, וזה סימן שאינה הגאולה האמתיית, שעליה הבטחנו, {{{א}}} שיהיה הקיבוץ כללי וגאולה שלמה ובלי השתדלות אדם, {{{ב}}} שלא יהיה רק מהתפעלות הרחמים לפי שעה, אבל יהיה לעולם כמ''ש ובחסד עולם רחמתיך, {{{ג}}} שיבוטל מדת כעסו לגמרי ולא יהיה עון במציאות כלל, כמ''ש כי בושת עלומיך תשכחי כמו שפרשתי שם, וז''ש אחר כי.
<h3>{ב}</h3>
רָצִ֣יתָ יְהוָ֣ה אַרְצֶ֑ךָ שַׁ֝֗בְתָּ (שבות) [שְׁבִ֣ית] יַעֲקֹֽב׃
<b style="color: gray;">רש"י</b> רצית ה' ארצך וגו' . אם שבת שבות יעקב ונשאת את עונם וכסית חטאתם ואספת עברתך מהם והשיבות עצמך מחרון אפך אז רצית ארצך ועולמך מתרצה וכל זמן שלא תעשה זאת אין ארצך ועולמך מתרצה :
<b style="color: gray;">מצודת דוד</b> רצית . כמו שרצית את ארצך מאז והשבת שבות יעקב מגלות בבל :
<b style="color: gray;">מצודת ציון</b> רצית . מלשון רצון :
<b style="color: gray;">תורה תמימה</b> אמר רבי תנחום בר חנילאי אין הגשמים יורדים אלא א"כ נמחלו עונותיהן של ישראל שנאמר רצית ה' ארצך שבת שבות יעקב נשאת עון עמך כסית כל חטאתם סלה וכו'.<small><span style="color: gray;">תענית ז ע"ב</span></small>
<b style="color: gray;">מלבי"ם ביאור המילות</b> שבות. בחירי''ק מענין שביה, ובכ''מ כתוב שבות בוי''ו והוא מענין השבה כמ''ש בירמיה, והכתיב פה שבות בוי''ו :
<h3>{ג}</h3>
נָ֭שָׂאתָ עֲוֹ֣ן עַמֶּ֑ךָ כִּסִּ֖יתָ כָל־חַטָּאתָ֣ם סֶֽלָה׃
<b style="color: gray;">מצודת דוד</b> נשאת . כי מחלת עונם וכסית חטאתם עד עולם לא יזכר :
<b style="color: gray;">מצודת ציון</b> נשאת . ענין מחילת העון :
<b style="color: gray;">מלבי"ם ביאור המילות</b> נשאת עון. יש עדיין העון במציאות רק ה' סובל אותו, וכמ''ש מיכה ז' י''ח בהבדל בין נושא עון ובין כובש עון ועובר על פשע עיי''ש, וההבדל בין עון וחטא ידוע בכ''מ :
<h3>{ד}</h3>
אָסַ֥פְתָּ כָל־עֶבְרָתֶ֑ךָ הֱ֝שִׁיב֗וֹתָ מֵחֲר֥וֹן אַפֶּֽךָ׃
<b style="color: gray;">מצודת דוד</b> אספת . הכנסת עברתך לבל תכעוס בהם : השיבות . חזרת מחרון אפך :
<b style="color: gray;">מצודת ציון</b> אספת . ענין הכנסה כמו ואין איש מאסף ( שופטים י''ט ) : עברתך . מל' עברה וזעם :
<b style="color: gray;">מלבי"ם פירוש המילות</b> אספת כל עברתך, ויש הבדל בין עברה לחרון אף, שחרון אף הוא על החוטא, ועברה הוא שע''י הכעס על החוטא עובר הגבול לקצוף גם על מי שלא חטא, ולפ''ז עונש ישראל יתייחס אל החרון אף, כי הם חטאו, ועונש הארץ תתיחס אל העברה, כי הארץ לא חטאה, ועתה ע''י שרצית ה' ארצך אספת כל עברתך, וע''י ששבת שבית יעקב השיבות מחרון אפך, ואם כן אחר שעתה אין עברה ואין חרון אף מדוע לא יתקיימו עתה יעודי הנביאים שתהיה עתה התשועה הנצחיית, וא''כ אבקש.
<b style="color: gray;">מלבי"ם ביאור המילות</b> עברתך, חרון אפך. עי' הבדלם בבה''ע :
<h3>{ה}</h3>
שׁ֭וּבֵנוּ אֱלֹהֵ֣י יִשְׁעֵ֑נוּ וְהָפֵ֖ר כַּֽעַסְךָ֣ עִמָּֽנוּ׃
<b style="color: gray;">רש"י</b> שובנו . שוב אתה והשיבנו :
<b style="color: gray;">מצודת דוד</b> שובנו . כן שובנו מגלות אחרון והפר כעסך אשר עמנו :
<b style="color: gray;">מלבי"ם פירוש המילות</b> שובנו, כולל ג' בקשות, {{{א}}} נגד מ''ש שבת שבית יעקב שלא היתה השבה גמורה כי הם עדיין שבוים ותחת רשות כרש, וכן לפי הכתב שבות שלא היה השבה ע''י ה' לבדו רק ע''י השתדלותם, בקש שובנו אתה בעצמך, ושתהיה השבה גמורה שלא נהיה עוד תחת רשות ב''ו, {{{ב}}} נגד החסרון שאמר רצית ה' ארצך שהיה רק מהתפעליות מדה''ר לא בהסכמת מה''ד, בקש שובנו אלהי ישענו שאלהים הוא מה''ד שגם מה''ד יסכים לזה, {{{ג}}} נגד מ''ש שרק נשאת עון עמך אבל העון ישנו עדיין במציאות, ויצוייר שיתעורר עוד כעס עליו אחר שלא נסלח לגמרי, בקש והפר כעסך עמנו, עד שלא ימצא שום כעס במציאות כלל :
<h3>{ו}</h3>
הַלְעוֹלָ֥ם תֶּֽאֱנַף־בָּ֑נוּ תִּמְשֹׁ֥ךְ אַ֝פְּךָ֗ לְדֹ֣ר וָדֹֽר׃
<b style="color: gray;">מצודת דוד</b> הלעולם . וכי עד עולם תכעוס בנו וכי תמשוך אפך לסוף כל הדורות :
<b style="color: gray;">מצודת ציון</b> תאנף . מלשון אף וחמה :
<b style="color: gray;">מלבי"ם פירוש המילות</b> הלעולם, הלא בהכרח יתבטל כעסך עלינו בעת מן העתים, ויש הבדל בין אף ובין אנף, שאף מורה שהכעס מתגלה ע''י עונש, ואנף מורה שמכלה את האף ע''י העונש, העונש הבא ע''י אף יצוייר שיהיה עונש חלקי, למשל אם התחייב מאה מכות יכהו אחת ויניח המותר לימים הבאים, והעונש הבא ע''י אינוף הוא עונש כללי עד שאין אחריו אף ועונש כלל, ויש הבדל בין לעולם ובין לדור ודור, שלעולם יאמר על הזמן הנצחי הבלתי מתחלק, ולדור ודור יאמר על הזמן המתחלק לפי הדורות, ור''ל אם תאנף ותכלה החרון אף ע''י שתגמור לכלות בנו בפעם א' כל העונש, וכי לעולם תאנף בנו, וכי יהיה עונש של כליה עד שנהיה כלים לעולם, ואם תמשוך אפך, אם לא תענוש אותנו בפעם אחד, רק תמשוך את האף לימים רבים להעניש מעט מעט, ותחלקנו לשני דורות להעניש דור אחר דור, וכי תמשך אפך לדור ודור, הלא בהכרח יכלה בדור אחד ולא ימשך עד סוף כל הדורות, ומפרש שא''א שלעולם תאנף בנו, כי.
<b style="color: gray;">מלבי"ם ביאור המילות</b> תאנף, תמשך אפך. גדר פעל אנף שכלה חרון אפו ע''י העונש וזה הפך של תמשך אפך, שימשוך דור דורים, כמ''ש ישעיה י''ב ובכ''מ, וההבדל בין לעולם ובין דור ודור למעלה ל''ג י''א ובכ''מ :
<h3>{ז}</h3>
הֲֽלֹא־אַ֭תָּה תָּשׁ֣וּב תְּחַיֵּ֑נוּ וְ֝עַמְּךָ֗ יִשְׂמְחוּ־בָֽךְ׃
<b style="color: gray;">רש"י</b> הלא אתה . סופך שתשוב תחיינו שהרי הבטחתנו כן על ידי נביאך :
<b style="color: gray;">מצודת דוד</b> הלא אתה . הלא סוף הדבר תשוב תחיינו מן הצרות וישמחו עמך בישועתך :
<b style="color: gray;">מלבי"ם פירוש המילות</b> הלא אתה תשוב תחיינו, וא''כ א''א שתעשזה בנו כליה עולמית, שאף אם נדמה את הגוף הכללי של האומה הישראלית בגלותה כעצמות היבשות פגרים מתים, הלא אתה תשוב תחיה את הגוף הכללי הזה, כמ''ש הנה אני פותח את קברותיכם עמי (יחזקאל ל''ז), וכן א''א שתמשוך אפך לדור ודור, כי הלא אז עמך ישמחו בך, כי תשוב לשוש עליהם לטוב, וא''כ אבקש.
<h3>{ח}</h3>
הַרְאֵ֣נוּ יְהוָ֣ה חַסְדֶּ֑ךָ וְ֝יֶשְׁעֲךָ֗ תִּתֶּן־לָֽנוּ׃
<b style="color: gray;">מצודת דוד</b> הראנו . לזה הראה לנו חסדך במהרה בימינו :
<b style="color: gray;">מלבי"ם פירוש המילות</b> הראנו ה' חסדך, שתהיה התשועה הנצחיית עתה בימינו בדור הזה, ולנו תתן ישעך, ושלא תהיה גאולת עראי לפי שעה ע''י התפעלות הרחמים רק שתהיה ע''י חסדך, כי מתנאי החסד שלא יתום לעולם, כי הרחמים ושאר כל המדות הם תלוים לפי המרוחם או המחונן, לפי ענינו או לפי מעשיו, לא כן החסד שהוא מצד האל ולא לפי המקבל, שעז''א בחסד עולם רחמתיך, וגם ישעך תתן לנו, שלא תהיה הישע לפי מעשינו או השתדלותנו רק שלך מצד חסדך :
<h3>{ט}</h3>
אֶשְׁמְעָ֗ה מַה־יְדַבֵּר֮ הָאֵ֪ל ׀ יְה֫וָ֥ה כִּ֤י ׀ יְדַבֵּ֬ר שָׁל֗וֹם אֶל־עַמּ֥וֹ וְאֶל־חֲסִידָ֑יו וְֽאַל־יָשׁ֥וּבוּ לְכִסְלָֽה׃
<b style="color: gray;">רש"י</b> אשמעה מה ידבר . אזכה לשמוע מה ידבר הקב''ה כשידבר שלום אל עמו : לכסלה . לשטות לחטוא לפניו :
<b style="color: gray;">מצודת דוד</b> אשמעה . הן שומע אני מה ידבר האל אשר ידבר שלום אל עמו ומבטיחם שלא ישובו לחטוא עוד :
<b style="color: gray;">מצודת ציון</b> לכסלה . מל' כסיל ור''ל לחטוא :
<b style="color: gray;">מלבי"ם פירוש המילות</b> אשמעה, אחר שהציע התפלה הלז, יספר ששמע מה ידבר האל להשיבו על תפלתו זאת, שמעתי כי ידבר שלום אל עמו ואל חסידיו, ר''ל שה' השיב לו שרוצה שגאולת ישראל עתה תהיה ממוצעת בין מדת החסד ובין מדת האמת, שהדרך הוא מה שיעשה ה' מצד חסדו לבד ולא ישקיף כלל על מעשה הדור צדקתם או רשעתם, והאמת הוא מה שיעשה ה' כפי מעשה הדור וצדקתם, ובשניהם יש מגרעת, כי אם יעשה ה' רק מצד החסד, הגם שחסדו אין לו גבול והתשועה הנעשית בסבת החסד היא תשועה עולמית, י''ל חסרון שלא נוכל להתכבד בתשועה זאת אחר שלא השגנוה ע''פ מעשינו, ואין לנו כבוד, ואם יעשה ה' רק מצד האמת לבד ע''פ צדקת הדור, הגם שאז יש לנו כבוד ע''י תשועה זו, יש חסרון אחר שאז לא תהיה תשועה עולמית, אחר שתלוי במעשים, אם ימעט זכיותינו תופסק התשועה, ולכן בחר דרך ממוצע בין החסד והאמת והרכבת שניהם יחדו, והוא שהתחלת התשועה וסבתה תהיה ע''י מדת האמת, שהוא ע''י זכות הדור וצדקתם, ובזה יהיה לנו כבוד, אולם אחר שתתגלה הישועה במדת האמת יתעורר אח''ז מדת החסד, באופן שהתשועה לא תהיה מוגבלת ע''י האמת לבד כפי צדקת הדור רק תתפשט ותתרחב ע''י חסדי ה', באופן שחסד ואמת יפגשו זה בזה, דהיינו שהתחלת התשועה וסבתה תהיה בעבור האמת וזכות הדור, והתשועה עצמה וכמותה ואיכותה תהיה כפי חסד ה', לא כפי הזכות שהוא בעל גבול רק כפי חסד עליון שהוא בלתי ב''ת והוא לא יתום לעולם, ואחר שחסד הזה התעורר בסבת האמת, ר''ל בסבת זכות הדור, בהכרח שכח חסד העליון ישמור גם את הסבה שהתעורר עבורה, והוא שישמור אותנו לבל נשוב עוד לכסלה, ואת רוח הטומאה יעביר מן הארץ, כדי שלא נחטא עוד ולא יתמוטט העמוד אשר החסד נשען עליו, ודבר זה קרא בשם שלום, כי שלום מורה על הקיום, ועז''א שה' סבר שלום אל עמו ואל חסידיו שיעמדו תמיד שלמים עם אלהיהם, ושלמים באשרם שלא ישובו עוד לכסלה, שלא ישובו לחטוא בשום פעם כדי שלא תסור הסבה שבעבורה משך ה' את חסדו עליהם :
<h3>{י}</h3>
אַ֤ךְ ׀ קָר֣וֹב לִירֵאָ֣יו יִשְׁע֑וֹ לִשְׁכֹּ֖ן כָּב֣וֹד בְּאַרְצֵֽנוּ׃
<b style="color: gray;">מצודת דוד</b> אך קרוב . ר''ל אין הדבר קשה כי קרוב לפני ה' וקלה בעיניו להביא ליראיו ישעו ולשכון כבוד בארצנו :
<b style="color: gray;">מלבי"ם פירוש המילות</b> אך קרוב, ר''ל שלא תהיה התשועה מצד מדת החסד לבד בלא זכות הדור וצדקתם, שאז הישע רחוק מיראיו, כי הישע לא באה על ידם רק ע''י ה' מלמעלה, וכן לא תהיה התשועה מצד מדת האמת לבד שהוא כפי מעשה הדור לבד ולא יותר, שאז יראיו הם הפועלים את הישע והוא מיוחס להם לא לה', ולכן תהיה באופן ממוצע, שאך קרוב ליראיו ישעו, שמצד שתהי ע''י מדת החסד, יותר מכפי המעשה של הדור והכנתם, נקראת ישעו של ה', ומצד שההתחלה תהיה ע''י מדת האמת ע''י מעשי יראיו וצדקתם תהיה קרוב ליראיו וי''ל קורבה עמהם, כי התחילה ע''י צדקתם, ובזה הגם שהוא ישעו של ה' בלתי בעל תכלית בכ''ז הוא קרוב ליראיו, ובזה ירויחו שני דברים, {{{א}}} כבוד בארצנו שאם היה הישע רק מצד החסד לא היה לנו כבוד כי היה חסד חנם, אבל עתה נשיג כבוד, {{{ב}}} לשכון כבוד, שהכבוד הזה ישכון לעולם ולא יבוטל בשום זמן, שאם היתה התשועה רק בעבור מדת האמת לפי מעשנו היה הכבוד מסתלק בעת יתמו זכיותינו, לא כן עתה ישכון הכבוד לעולם :
<h3>{יא}</h3>
חֶֽסֶד־וֶאֱמֶ֥ת נִפְגָּ֑שׁוּ צֶ֖דֶק וְשָׁל֣וֹם נָשָֽׁקוּ׃
<b style="color: gray;">רש"י</b> חסד ואמת נפגשו . שיהיו ישראל דוברי אמת ומן השמים יפגוש בהם החסד : צדק ושלום נשקו . הצדקה שהיו ישראל עושים והשלום מאת הקב''ה יהיו נושקין זה לזה כלומר והיה מעשה הצדקה שלום ( ישעיה ל''ב ) :
<b style="color: gray;">מצודת דוד</b> חסד ואמת . החסד והאמת פוגשים זה בזה ר''ל האחד תלוי בחבירו כשנדבר אמת תבוא חסד אל : נשקו . פגשו זה בזה ונשקו יחד ר''ל תלוים המה זה בזה כשנעשה צדק תבוא השלום :
<b style="color: gray;">מצודת ציון</b> נפגשו . ענין פגיעה : נשקו . מלשון נשיקה :
<b style="color: gray;">מלבי"ם פירוש המילות</b> חסד ואמת נפגשו, עתה מבאר איך יהיה זה. אומר כי בתשועה זו יפגשו חסד ואמת, שתהיה מורכבת מחסד ואמת גם יחד, עד ששניהם יפגשו יחדיו כשני ריעים הפוגשים זה את זה באמצע הדרך, שהאמת תעלה מן הארץ שהוא זכות הדור, ולנגדה ירד החסד מן השמים שהיא התשועה הגדולה בלתי בעל תכלית יותר מכפי המעשים, והנה תולדות הפגישה הזאת שיפגשו חסד ואמת, הם צדק ושלום, כי גדר הצדק שהוא ממוצע בין המשפט ובין החסד, כי התשלומין שהם מוגבלים כפי המעשה שהוא האמת הם בדרך משפט. אבל גדר הצדק והבדלו מן משפט שהוא לא ישקיף על חקות המשפט הכללים רק יעשה לפנים משורת הדין, והוא דבר ממוצע בין האמת שהוא הדין הגמור ובין החסד הגמור, כי הוא חסד מורכב עם משפט, שבהצדק יפגשו יחדו חסד ואמת, הנתונה לפי האמת והדין, והנתונה לפי החסד ולפנים משורת הדין, וכבר בארנו שע''י שהחסד שיעשה ה' הוא מיוסד על האמת שהוא המעשה, בהכרח ידבר שלום אל עמו ואל חסידיו, היינו שישגיח שהמקבל החסד יהיה לו קיום ולא יתמוטט מן העמוד שהחסד נשען עליו, רצוני שלא יבא לידי חטא כמ''ש ואל ישובו לכסלה, לפ''ז ע''י שחסד ואמת נפגשו, עי''ז צדק ושלום נשקו, כי מפגישת החסד עם האמת יבא הצדק מלמעלה לרגלי החסד הבא משם, והשלום יבא מלמטה לרגלי האמת העולה ממטה למעלה, ושניהם נשקו ויתחברו יחדיו, ומפרש.
<b style="color: gray;">מלבי"ם ביאור המילות</b> חסד ואמת. הבדלם מבואר :
<h3>{יב}</h3>
אֱ֭מֶת מֵאֶ֣רֶץ תִּצְמָ֑ח וְ֝צֶ֗דֶק מִשָּׁמַ֥יִם נִשְׁקָֽף׃
<b style="color: gray;">רש"י</b> אמת מארץ תצמח וגו' . כשהיו ישראל דוברים אמת וישקפו מן השמים צדקה שהם עושים בארץ :
<b style="color: gray;">מצודת דוד</b> אמת . כשתתרבה האמת בארץ אז יהיה הצדק נשקף מן השמים להראות ע''פ הארץ :
<b style="color: gray;">מצודת ציון</b> נשקף . ענין הבטה :
<b style="color: gray;">תורה תמימה</b> אמר ר' אמי אין גשמים יורדין אלא בשביל בעלי אמנה שנאמר אמת מארץ תצמח וצדק משמים נשקף וכו'.<small><span style="color: gray;">תענית ח ע"א</span></small>
ת"ר מעשה במונבז המלך שבזבז אוצרותיו ואוצרות אבותיו בשני בצורת וחברו עליו אחיו ובית אביו ואמרו לו אבותיך גנזו והוסיפו על של אבותם ואתה מבזבזם אמר להם אבותי גנזו למטה ואני גנזתי למעלה שנאמר אמת מארץ תצמח וצדק משמים נשקף אבותי גנזו במקום שהיד שולטת בו ואני גנזתי במקום שאין היד שולטת בו שנאמר צדק ומשפט מכון כסאך אבותי גנזו דבר שאין עושה פירות ואני גנזתי דבר שעושה פירות שנאמר אמרו צדיק כי טוב כי פרי מעלליהם יאכלו אבותי גנזו [אוצרות] ממון ואני גנזתי אוצרות נפשות שנאמר פרי צדיק עץ חיים ולוקח נפשות חכם אבותי גנזו לאחרים ואני גנזתי לעצמי שנאמר ולך תהיה צדקה אבותי גנזו לעולם הזה ואני גנזתי לעולם הבא שנאמר והלך לפניך צדקך כבוד ה' יאספך:<small><span style="color: gray;">בבא בתרא יא ע"א</span></small>
<b style="color: gray;">מלבי"ם פירוש המילות</b> אמת מארץ תצמח, מדמה הדבר לצמיחת התבואה שיתחברו בו השפע האלהית עם ההשתדלות האנושי, כי אם לא יחרשו ויזרעו ויכינו את הארץ להצמיח שדי תבואה לא תועיל השפע העליונה מהטל והמטר, רק אחר שהארץ מוכנת ונזרעת וצומחת אז יריקו השמים עליה טל ורביבים וברכת ה', כן האמת תצמח מארץ שהוא זכות התחתונים, שבזה יוכנו לקבל חסד ה', ואז צדק משמים נשקף שהוא החסד אשר יריק על מעשיהם שנקרא צדק כנ''ל :
<b style="color: gray;">מלבי"ם ביאור המילות</b> (יב-יג) תצמח. תחלת הצמיחה, ותתן יבולה הוא הגמר, וכן נשקף הוא ההתחלה ויתן הטוב הוא הגמר :
<h3>{יג}</h3>
גַּם־יְ֭הוָה יִתֵּ֣ן הַטּ֑וֹב וְ֝אַרְצֵ֗נוּ תִּתֵּ֥ן יְבוּלָֽהּ׃
<b style="color: gray;">רש"י</b> גם ה' יתן הטוב . יפתח אוצרו את השמים לתת מטר כדי לעשות ארצו את יבולה :
<b style="color: gray;">מצודת דוד</b> גם ה' וגו' . ר''ל מלבד גמול המעשה יתן גם את הטוב מה שהבטיח בחסדו :
<b style="color: gray;">מצודת ציון</b> יבולה . תבואתה ופריה :
<b style="color: gray;">מלבי"ם פירוש המילות</b> גם ה', תחלה צייר תחלת הצמיחה ותחלת ההשקפה וידמה האמת כזרע המתחיל לצמוח מן האדמה, והצדק לעומתו כמטר שמים המשקיף מלמעלה ומוכן לרדת בעת יצמח האמת מן האדמה, ועתה מצייר גמר גדולם, איך יוצאים ופוגשים זה בזה, כי ה' יתן הטוב מלמעלה וארצנו תתן יבולה מלמטה :
<h3>{יד}</h3>
צֶ֭דֶק לְפָנָ֣יו יְהַלֵּ֑ךְ וְיָשֵׂ֖ם לְדֶ֣רֶךְ פְּעָמָֽיו׃
<b style="color: gray;">רש"י</b> וישם לדרך פעמיו . וישם הקב''ה את הצדק בדרכי פעמיו שיתנהג בהם את בניו :
<b style="color: gray;">מצודת דוד</b> צדק . כל איש יהלך לפניו הצדק ר''ל שיהיה הצדק תמיד נוכח עיניו וישים פעמיו לדרך הצדק ללכת אחריה וכפל הדבר לחוזק :
<b style="color: gray;">מצודת ציון</b> פעמיו . צעדיו כמו פעמי הכן ( לקמן קי''ט ) :
<b style="color: gray;">תורה תמימה</b> וכדרב אידי בר אבין ד)אמר רב אידי בר אבין אמר רב יצחק בר אשיאן אסור לו לאדם לעשות חפציו קודם שיתפלל שנאמר צדק לפניו יהלך וישם לדרך פעמיו ואמר רב אידי בר אבין אמר רב יצחק בר אשיאן כל המתפלל ואח"כ יוצא לדרך הקב"ה עושה לו חפציו שנאמר צדק לפניו יהלך וישם לדרך פעמיו:<small><span style="color: gray;">ברכות יד ע"א</span></small>
<b style="color: gray;">מלבי"ם פירוש המילות</b> צדק, יצייר במליצתו הנשגבה, שהטוב שיתן ה' אינו רוצה ללכת בדרך לבדו עד שילך מורה דרך לפניו שהוא הצדק, עד שימשל הצדק כמורה דרך ומנהל שהולך לפני הטוב ומראה לו הדרך ומנהלהו, ואז הטוב הולך ונמשך אחריו, וז''ש הצדק לפניו יהלך (היינו לפני הטוב המוזכר בכתוב הקודם) ואז (הטוב) ישים לדרך פעמיו, אז יכין הטוב את פעמיו ללכת בדרכו לרגלי הצדק, והכונה שיבא הטוב לרגלי הצדק :
<b style="color: gray;">מלבי"ם ביאור המילות</b> צדק לפניו יהלך. לפני הטוב, יצייר הצדק והטוב כעצמים מופשטים, והטוב ילך בדרך אחרי הצדק המורהו דרך ילך :
<h2>תהילים פרק-פו</h2>
<h3>{א}</h3>
תְּפִלָּ֗ה לְדָ֫וִ֥ד הַטֵּֽה־יְהוָ֣ה אָזְנְךָ֣ עֲנֵ֑נִי כִּֽי־עָנִ֖י וְאֶבְי֣וֹן אָֽנִי׃
<b style="color: gray;">מצודת דוד</b> הטה . לשמוע תפלתי וענני : כי עני . אני מוכנע כעני :
<b style="color: gray;">מלבי"ם פירוש המילות</b> תפלה לדוד, שיצילהו ה' מיד אויביו ומבקשי נפשו, הטה ה' אזנך ענני, מבקש שיענהו מפני חמשה טעמים, {{{א}}} מצד הרחמים כי עני ואביון אני, ודרכך לרחם, {{{ב}}} מצד המשפט והדין,
<h3>{ב}</h3>
שָֽׁמְרָ֣ה נַפְשִׁי֮ כִּֽי־חָסִ֪יד אָ֥נִי הוֹשַׁ֣ע עַ֭בְדְּךָ אַתָּ֣ה אֱלֹהַ֑י הַבּוֹטֵ֥חַ אֵלֶֽיךָ׃
<b style="color: gray;">רש"י</b> כי חסיד אני . שאני שומע גדופי וחרפתי ויכולת בידי להנקם ואני שותק , כך הוא באגדת תהלים , ד''א פירשו רבותינו בברכות ולא חסיד אני שכל מלכי מזרח ומערב יושבין בכבודן ואני ידי מלוכלכות בדם ובשפיר ובשליא וכו' :
<b style="color: gray;">מצודת דוד</b> כי חסיד אני . וזהו במה ששומע חרפתו ובידו לנקום נקם ומעביר על מדותיו : הושע וגו' . מקרא מסורס והוא כמו אתה אלהי הושע עבדך הבוטח עליך :
<b style="color: gray;">תורה תמימה</b> לדוד שמרה נפשי כי חסיד אני לוי ור' יצחק חד אמר כך אמר דוד לפני הקב"ה רבונו של עולם לא חסיד אני שכל מלכי מזרח ומערב ישנים עד שלש שעות ואני חצות לילה אקום להודות לך ואידך כך אמר דוד לפני הקב"ה רבונו של עולם לא חסיד אני שכל מלכי מזרח ומערב יושבים אגודות אגודות בכבודם ואני ידי מלוכלכות בדם ובשפיר ובשליא כדי לטהר אשה לבעלה ולא עוד אלא כל מה שאני עושה אני נמלך במפיבשת רבי ואומר לו מפיבשת רבי יפה דנתי יפה חייבתי יפה זכיתי יפה טהרתי יפה טמאתי ולא בושתי וכו'.<small><span style="color: gray;">ברכות ד ע"א</span></small>
<b style="color: gray;">מלבי"ם פירוש המילות</b> שמרה נפשי כי חסיד אני, ועם חסיד תתחסד, ואמר שמרה נפשי בל תתמוטט נפשו מן החסידות ע''י רדיפת אויביו, {{{ג}}} מצד הבטחון, הושע עבדך מצד שהוא בוטח אליך, וזה נוגע לכבוד שמך לעזור הבוטחים בך, {{{ד}}} מצד התפלה, ועז''א.
<h3>{ג}</h3>
חָנֵּ֥נִי אֲדֹנָ֑י כִּ֥י אֵלֶ֥יךָ אֶ֝קְרָ֗א כָּל־הַיּֽוֹם׃
<b style="color: gray;">רש"י</b> כל היום . כל הגלות שהוא יום לאומות ולילה לישראל כך מפורש באגדת תהלים :
<b style="color: gray;">מלבי"ם פירוש המילות</b> חנני ה' כי אליך אקרא, ובשגם שאני מתמיד בקריאתי כל היום, ובאר שתפלתו היא מצד החנינה, (כמ''ש ואתחנן אל ה' שמבקש חנינה), ועל זה אמר חנני ה', {{{ה}}} מצד שאני מתיאש מכל עניני העולם ואין לי דבר בעולם רק עניני עבודתך, וז''ש.
<h3>{ד}</h3>
שַׂ֭מֵּחַ נֶ֣פֶשׁ עַבְדֶּ֑ךָ כִּ֥י אֵלֶ֥יךָ אֲ֝דֹנָ֗י נַפְשִׁ֥י אֶשָּֽׂא׃
<b style="color: gray;">רש"י</b> נפשי אשא . לבי אכוין :
<b style="color: gray;">מצודת דוד</b> נפשי אשא . אני נושא נפשי להטעין עליך ולהשען בך :
<b style="color: gray;">מלבי"ם פירוש המילות</b> שמח נפש עבדך, אחר שאין לי שמחה בעולם משום דבר רק בך, כי רק אליך ה' נפשי אשא :
<b style="color: gray;">מלבי"ם ביאור המילות</b> אליך נפשי אשא. עי' למעלה (כ''ה א') :
<h3>{ה}</h3>
כִּֽי־אַתָּ֣ה אֲ֭דֹנָי ט֣וֹב וְסַלָּ֑ח וְרַב־חֶ֝֗סֶד לְכָל־קֹרְאֶֽיךָ׃
<b style="color: gray;">מלבי"ם פירוש המילות</b> כי אתה ה', ר''ל שמניעת התשועה לא יצוייר רק באחד מג' פנים. {{{א}}} מצד הנותן אם אין בטבעו להיטיב, אבל אתה ה' טוב. {{{ב}}} מצד המקבל אם אינו ראוי אל הטובה ע''י חטאיו, אבל אתה ה' סלח ומוחל לחטאים, {{{ג}}} מצד הקשר שבין הנותן והמקבל, אם דרך הנותן שלא לתת רק כפי המעשה שבזה יכול להיות שאין אני ראוי מצד מעשי, אבל אתה ה' רב חסד לכל קוראיך, אינך נותן לפי הדין רק מצד החסד מבלי השקף על המקבל ומעשיו :
<h3>{ו}</h3>
הַאֲזִ֣ינָה יְ֭הוָה תְּפִלָּתִ֑י וְ֝הַקְשִׁ֗יבָה בְּק֣וֹל תַּחֲנוּנוֹתָֽי׃
<b style="color: gray;">מצודת ציון</b> האזינה . הטה אוזן לשמוע : והקשיבה . ענין שמיעה :
<b style="color: gray;">מלבי"ם פירוש המילות</b> האזינה ה' תפלתי, התפלה היא שפיכת הנפש והדבקה במקורה, ובזה מובדלת מן תחנה ויתר לשונות שמורים על בקשת צרכיו, אבל התפלה היא התרוממות הנפש מכל עניני הגשם, רק שבעת שיאזין ה' את התפלה אז דרכו להקשיב גם קול התחנונים מה שיחנן גם הגוף בעת ההיא לצרכו, ועז''א שע''י שתאזין תפלתי תקשיב גם קול תחנונותי :
<b style="color: gray;">מלבי"ם ביאור המילות</b> האזינה תפלתי הקשיבה בקול תחנונותי. תפלה גדולה מן התחנה כנ''ל, והכלל שהאזנה גדולה מהקשבה, ובא על התפלה שהוא העקר האזנה, ועל התחנה שהיא טפלה הקשבה כמ''ש בפנים :
<h3>{ז}</h3>
בְּי֣וֹם צָ֭רָתִ֥י אֶקְרָאֶ֗ךָּ כִּ֣י תַעֲנֵֽנִי׃
<b style="color: gray;">מצודת דוד</b> כי תענני . בטוח אני שתענה לי :
<b style="color: gray;">מלבי"ם פירוש המילות</b> ביום צרתי, בפרט שאקראך ביום צרתי, ואז ודאי תענני כי דרכך להושיע בעת צרה :
<h3>{ח}</h3>
אֵין־כָּמ֖וֹךָ בָאֱלֹהִ֥ים ׀ אֲדֹנָ֗י וְאֵ֣ין כְּֽמַעֲשֶֽׂיךָ׃
<b style="color: gray;">רש"י</b> ואין כמעשיך . המקדים עליונים לתחתונים :
<b style="color: gray;">מצודת דוד</b> באלהים . הם שרי מעלה : ואין כמעשיך . אין בעולם מעשה נפלא כמעשיך :
<b style="color: gray;">מלבי"ם פירוש המילות</b> אין כמוך, הנה בין העכו''ם היו כתות שהיו מכחישים הנהגתו, ואמרו שהגם שהוא לבדו ברא את העולם מסר ההנהגה לכחות אחרים גלגלים וכוכבים וכדומה שהם המנהיגים את העולם, ולעומת זה אין כמוך באלהים, בין אלהים השופטים ומנהיגים אין כמוך, כי אתה המנהיג העליון וכולם מקבלים כחם מאתך, ויש כתות שהיו אומרים שהיו פועלים רבים בבריאה ושנברא על ידי עילות ועלולים ולעומת זה אמר ואין כמעשיך, ולכן.
<h3>{ט}</h3>
כָּל־גּוֹיִ֤ם ׀ אֲשֶׁ֥ר עָשִׂ֗יתָ יָב֤וֹאוּ ׀ וְיִשְׁתַּחֲו֣וּ לְפָנֶ֣יךָ אֲדֹנָ֑י וִֽיכַבְּד֣וּ לִשְׁמֶֽךָ׃
<b style="color: gray;">מצודת דוד</b> יבואו וגו' . כי לעתיד יאמינו הכל בה' :
<b style="color: gray;">מלבי"ם פירוש המילות</b> כל גוים אשר עשית אחר שאתה עשית אותם, יבואו וישתחוו לפניך ה' ויכבדו לשמך, ר''ל כי המכחישים שאינו מנהיג את העולם יתנו לו כבוד מצד שהוא הסבה הראשונה, אבל לא ישתחוו לפניו, אחר שלדעתם אינו יודע מאומה מהעולם השפל, והכת השניה שאמרו שנמצאו פועלים רבים, לא יכבדו אותו לבדו אחר שיש בוראים רבים, אבל אחר שאין כמוך באלהים בהנהגה לכן כולם ישתחוו לפניך, וע''י שאין כמעשיך לכן יכבדו לשמך :
<h3>{י}</h3>
כִּֽי־גָד֣וֹל אַ֭תָּה וְעֹשֵׂ֣ה נִפְלָא֑וֹת אַתָּ֖ה אֱלֹהִ֣ים לְבַדֶּֽךָ׃
<b style="color: gray;">רש"י</b> ועושה נפלאות אתה אלהים לבדך . עד שלא נבראו המלאכים נבראו השמים והארץ לפיכך יכבדו כל הגוים לשמך :
<b style="color: gray;">מצודת דוד</b> כי גדול . אז ידע אשר אתה גדול ועושה נפלאות לבדך :
<b style="color: gray;">מלבי"ם פירוש המילות</b> כי גדול אתה ועושה נפלאות, שם גדול מורה אצל ה' שהוא ראש הסבות וסופם עד אחרית המסובבים, ואחר שגדול אתה לבדך א''כ מבואר שאין כמעשיך ואין שותף בבריאת העולם, ואחר שאתה עושה נפלאות לשדד הטבע ולהרסו מבואר שאתה המנהיג כל כחות הטבע, ואין כמוך באלהים ה', ור''ל שאחר שאתה הבורא והמשגיח ויכול להרוס סדרי הטבע אם כן בכחך להושיעני, לכן ביום צרתי אקראך כי תענני :
<h3>{יא}</h3>
ה֘וֹרֵ֤נִי יְהוָ֨ה ׀ דַּרְכֶּ֗ךָ אֲהַלֵּ֥ךְ בַּאֲמִתֶּ֑ךָ יַחֵ֥ד לְ֝בָבִ֗י לְיִרְאָ֥ה שְׁמֶֽךָ׃
<b style="color: gray;">מצודת דוד</b> אהלך . למען אלך גם אני באמתך ר''ל ללכת באמתך כמוך : יחד לבבי . עשה לי לב אחד ומחשבה אחת ליראה את שמך ולא אהיה תלוי ומסופק :
<b style="color: gray;">מצודת ציון</b> הורני . ענין למוד : יחד . מל' חד ואחד :
<b style="color: gray;">מלבי"ם פירוש המילות</b> הורני ה' בקש שיודיעהו ג' דברים, {{{א}}} דרכך, שהוא דרכי הנהגתו איך מנהיג העולם בחסד ורחמים, למען ילמד ללכת בדרכים אלה כמ''ש והלכתי בדרכיו מה הוא רחום וכו', {{{ב}}} שיודיעהו האמתיות הנעלמים משכל האדם והם האמתיות בענין הליכתו ומנהגיו שהם חקי התורה ומצותיה למען ידע ללכת בם. ועז''א אהלך באמתך, {{{ג}}} האמתיות באמונות ודעות שישיג בשכל העיוני אחדות ה' השגחתו ויכלתו וכדומה, שבזה תיחד לבבי ליראה שמך, שעי''כ לא יירא רק מה' לבדו :
<b style="color: gray;">מלבי"ם ביאור המילות</b> דרכך, אמתך. עי' למעלה כ''ה ג' ה' :
<h3>{יב}</h3>
אוֹדְךָ֤ ׀ אֲדֹנָ֣י אֱ֭לֹהַי בְּכָל־לְבָבִ֑י וַאֲכַבְּדָ֖ה שִׁמְךָ֣ לְעוֹלָֽם׃
<b style="color: gray;">מלבי"ם פירוש המילות</b> אודך ה' בכל לבבי, ההודאה היא על הטובות שהשיג, ולא תהיה ההודאה עם כונת מבקש, שיבקש עי''כ שיוסיף להיטיב לו שאז אינו מודה בכל לבבו, רק אודך בכל לבבי וכמ''ש למעלה (סימן ט'), וגם אכבדה שמך לעולם ע''י ספור תהלותיו וגבורותיו :
<h3>{יג}</h3>
כִּֽי־חַ֭סְדְּךָ גָּד֣וֹל עָלָ֑י וְהִצַּ֥לְתָּ נַ֝פְשִׁ֗י מִשְּׁא֥וֹל תַּחְתִּיָּֽה׃
<b style="color: gray;">רש"י</b> משאול תחתיה . דרך המנאפים להנתן בעומקה של שאול ומשם הצלתני שאמר לי נתן הנביא ( ש''ב י''ב ) גם ה' העביר חטאתך :
<b style="color: gray;">מצודת דוד</b> גדול עלי . הגדלת עמי חסד : משאול תחתיה . הוא הגיהנם וזהו במה שבשרו ע''י נתן הנביא שנמחל לו העון דבת שבע :
<b style="color: gray;">מצודת ציון</b> תחתיה . ענין עומק ושפלות :
<b style="color: gray;">מלבי"ם פירוש המילות</b> כי חסדך, ר''ל שעשה אתי טובות כפולות, בין לגוף בין לנפש, על טובות הגוף אמר כי חסדך גדול עלי, ועל טובות הנפש אמר והצלת נפשי משאול תחתיה, שהציל הגוף מאויביו, והנפש מיצר הרע וכחות המחטיאים אותה :
<h3>{יד}</h3>
אֱלֹהִ֤ים ׀ זֵ֘דִ֤ים קָֽמוּ־עָלַ֗י וַעֲדַ֣ת עָ֭רִיצִים בִּקְשׁ֣וּ נַפְשִׁ֑י וְלֹ֖א שָׂמ֣וּךָ לְנֶגְדָּֽם׃
<b style="color: gray;">רש"י</b> זדים קמו עלי . דואג ואחיתופל : ולא שמוך לנגדם . לא זכרו אשר ראו שמשחני שמואל על פיך :
<b style="color: gray;">מצודת דוד</b> ולא שמוך . לא שמו יראת אלהים נגד פניהם :
<b style="color: gray;">מצודת ציון</b> עריצים . חזקים כמו אל נערץ ( לקמן פ''ט ) :
<b style="color: gray;">מלבי"ם פירוש המילות</b> אלהים, איני יכול להמלט משונאי ע''י צדקי כי זדים קמו עלי, אינם קמים עפ''י טענה רק מצד שהם זדים עושים רע בזדון, ולא יועיל צדקי לנגדם, וכן לא אוכל להתגבר נגדם בכח כי עדת עריצים בקשו נפשי, שהם חזקים ועריצים, וכן לא אקוה שייראו מה' כי לא שמו אלהים לנגדם :
<h3>{טו}</h3>
וְאַתָּ֣ה אֲ֭דֹנָי אֵל־רַח֣וּם וְחַנּ֑וּן אֶ֥רֶךְ אַ֝פַּ֗יִם וְרַב־חֶ֥סֶד וֶאֱמֶֽת׃
<b style="color: gray;">מלבי"ם פירוש המילות</b> (טו-טז) ואתה ה' אל רחום וכו' פנה אלי, מפרש מצד שאתה רחום פנה אלי לראות בעניי, ומצד שאתה חנון חנני, ומצד מדת אמת תנה עזך לעבדך, מצד שאני עבדך ועובד אותך, ומצד מדת חסד הושיעה לבן אמתך, ור''ל שעובד את ה' מצד בחירתו, שעז''א עבדך, ומצד שנוצר לזה בטבע מאבותיו שעז''א לבן אמתך, וזה חסד שיצרו באופן זה שיהיה מוכן בטבע לעבוד את ה' :
<h3>{טז}</h3>
פְּנֵ֥ה אֵלַ֗י וְחָ֫נֵּ֥נִי תְּנָֽה־עֻזְּךָ֥ לְעַבְדֶּ֑ךָ וְ֝הוֹשִׁ֗יעָה לְבֶן־אֲמָתֶֽךָ׃
<b style="color: gray;">רש"י</b> לבן אמתך . בן האמה משפיל את עצמו לפני אדניו יותר ממקנת כסף שבן האמה יליד בית הוא וגדל בחיק אדוניו :
<b style="color: gray;">מצודת דוד</b> לבן אמתך . ר''ל אני מוכנע כבן אמה יליד בית :
<h3>{יז}</h3>
עֲשֵֽׂה־עִמִּ֥י א֗וֹת לְט֫וֹבָ֥ה וְיִרְא֣וּ שֹׂנְאַ֣י וְיֵבֹ֑שׁוּ כִּֽי־אַתָּ֥ה יְ֝הוָ֗ה עֲזַרְתַּ֥נִי וְנִחַמְתָּֽנִי׃
<b style="color: gray;">רש"י</b> עשה עמי אות לטובה . שיהא ניכר לאחרים שמחלת לי : ויראו שונאי . האות ויבושו , ולא שמע לו הקב''ה ליתן האות בימיו אלא בימי שלמה בנו כשדבקו השערים זה בזה ולא נפתחו עד שאמר ( ד''ה ב ו' ) אל תשב פני משיחך זכרה לחסדי דוד עבדך :
<b style="color: gray;">מצודת דוד</b> אות לטובה . סימן להודיע לכל שחפץ אתה בטובתי : ויבושו . בראותם כי אתה עמדי : כי אתה וגו' . ר''ל הלא מעולם עזרתני ונחמתני ע''י נתן הנביא בכפרת מחילת העון דבת שבע לזה שאלתי עשה לי גם אות לטובה להודיע לכל :
<b style="color: gray;">מצודת ציון</b> אות . סימן ומופת :
<b style="color: gray;">תורה תמימה</b> כדרב יהודה אמר רב דאמר רב יהודה אמר רב מאי דכתיב עשה עמי אות לטובה ויראו שונאי ויבושו אמר דוד לפני הקב"ה רבונו של עולם מחול לי על אותו עון אמר לו מחול לך אמר לו עשה עמי אות בחיי אמר לו בחייך איני מודיע בחיי שלמה בנך אני מודיע וכו'<small><span style="color: gray;">שבת ל ע"א</span></small>
<b style="color: gray;">מלבי"ם פירוש המילות</b> עשה, ונגד מדת ארץ אפים אומר הגם שחטאתי עשה עמי אות לטובה עד שיראו שונאי שמחלת את עוני ויבושו, (וכמו שפי' חז''ל שהיה האות בעת שהכניס שלמה את הארון לבית קדש הקדשים), כי אתה ה' עזרתני נגד אויבי ונחמתני על הצרות שסבלתי :
<h2>תהילים פרק-פז</h2>
<h3>{א}</h3>
לִבְנֵי־קֹ֭רַח מִזְמ֣וֹר שִׁ֑יר יְ֝סוּדָת֗וֹ בְּהַרְרֵי־קֹֽדֶשׁ׃
<b style="color: gray;">רש"י</b> יסודתי בהררי קדש . יסודת מזמור זה על הר ציון וירושלים יסדו המשורר :
<b style="color: gray;">מצודת דוד</b> יסודתו . יסוד השיר הזה הוא לדבר במהללי הררי קדש והם ציון וירושלי' :
<b style="color: gray;">מלבי"ם פירוש המילות</b> לבני קרח, מדבר בשבח ציון והעם אשר בה, כמ''ש יסודתו בהררי קדש :
<b style="color: gray;">מלבי"ם ביאור המילות</b> בהררי. כי היה בציון כמה הרים כנודע :
<h3>{ב}</h3>
אֹהֵ֣ב יְ֭הוָה שַׁעֲרֵ֣י צִיּ֑וֹן מִ֝כֹּ֗ל מִשְׁכְּנ֥וֹת יַעֲקֹֽב׃
<b style="color: gray;">מצודת דוד</b> כל משכנות . כי אף שכל א''י אהובה היא למקום מ''מ שערי ציון אהוב לפניו יותר מהכל :
<b style="color: gray;">תורה תמימה</b> אמר ליה רבא לרפרם בר פפא לימא לן מר מהני מילי מעלייתא דאמרת משמיה דרב חסדא במילי דבי כנישתא אמר ליה הכי אמר רב חסדא מאי דכתי' אוהב ה' שערי ציון מכל משכנות יעקב אוהב ה' שערים המצויינים בהלכה יותר מבתי כנסיות ומבתי מדרשות והיינו דאמר ר' חייא בר אמי משמיה דעולא מיום שחרב בית המקדש אין לו להקב"ה בעולמו אלא ארבע אמות של הלכה בלבד.<small><span style="color: gray;">ברכות ח ע"א</span></small>
<b style="color: gray;">מלבי"ם פירוש המילות</b> (ב-ג) אוהב ה' את שערי ציון, נכבדות מדובר בך, ר''ל שכבר נוכל להרגיש מעלת איש או אומה או מקום ע''י הגנאי והדופי שישימו בו, שהגנאי שיטילו באיש נכבד ומצויין יהיה לפעמים שבח ומעלה באיש פחות וגרוע, כמו שיאמרו בגנאי הנדיב, שלא נתן לפדיון שבוים רק עשירית מעשרו ולא נתן חמישית עשרו, שאם היה הכלי נותן מתנה כזו היו משבחים אותו, וא''כ מן הגנאי הזה ניכר שהוא נדיב ודרכו תמיד לפזר הרבה, והנה העמים היו מדברים בגנאי של ציון וישראל מה שאסר ה' את הבמות וצוה להקריב רק בירושלים, שמזה אמרו שאהבת ה' את ישראל ושכינתו בתוכם אינה בעבור עצמם שא''כ היה מקבל עבודתם בכל משכנות יעקב, ואחר שה' אוהב רק שערי ציון, שאותם אהב מכל משכנות יעקב מבואר שאינו אוהב ישראל כ''כ, וזה גנאי להם לפי דעתם, ושיעור הכתוב מה שמדובר בך לגנאי (כי הדבור שאחריו ב' ומורה דבור של גנאי בכ''מ) לאמר שאוהב ה' את שערי ציון מכל משכנות יעקב, שמצד זה ידבר בך גנאי שאין ה' אוהב משכנות יעקב מצד עצמם, הנה נכבדות מדבר בך, הדבור של גנאי הזה הוא לך נכבדות וכבוד גדול, כי בגנאי הזה יודו שאת עיר האלהים, שבך בחר ה' לשבתו, וזה כבוד גדול שבך ישב אלהים על הארץ בקביעות, ועל ידך שוכן בתוך ישראל שכינת קבע, סלה סיום הענין :
<b style="color: gray;">מלבי"ם ביאור המילות</b> שערי. מציין מושב החכמים והראשים בכ''מ.
<h3>{ג}</h3>
נִ֭כְבָּדוֹת מְדֻבָּ֣ר בָּ֑ךְ עִ֖יר הָאֱלֹהִ֣ים סֶֽלָה׃
<b style="color: gray;">רש"י</b> נכבדות מדובר בך . את ירושלים דברי כבוד נדברו בך מפי הקב''ה ומה הן הנכבדות שאת עיר האלהים סלה :
<b style="color: gray;">מצודת דוד</b> נכבדות . וזה לפי שמדובר בך אתה ציון אמרות נכבדות כי סנהדרין יושבים בה ועוסקים בתורה ולזה תקרא עיר אלהים עד עולם :
<b style="color: gray;">מלבי"ם ביאור המילות</b> מדבר בך. דבור שאחריו ב' הוא תמיד לגנאי, כמ''ש בכ''מ, כמו וידבר העם באלהים ובמשה כי דברנו בה' ובך :
<h3>{ד}</h3>
אַזְכִּ֤יר ׀ רַ֥הַב וּבָבֶ֗ל לְֽיֹ֫דְעָ֥י הִנֵּ֤ה פְלֶ֣שֶׁת וְצ֣וֹר עִם־כּ֑וּשׁ זֶ֝֗ה יֻלַּד־שָֽׁם׃
<b style="color: gray;">רש"י</b> אזכיר רהב ובבל ליודעי . עוד זאת דיבר עליך אזכיר את מצרים ואת בבל על יודעי להביא מנחה כענין שנאמ' ( ישעיה ס''ו ) והביאו את כל אחיכם וגו' מנחה לה' וגו' : הנה פלשת וצור עם כוש . גם הם כמצרים ובבל יתנו לב לבקש ולזכור את כל א' וא' : זה יולד שם . זה היה ממשפחות הנולדים בציון כענין שנאמר ( שם כ''ז ) ואתם תלוקטו לאחד אחד :
<b style="color: gray;">מצודת דוד</b> אזכיר . אמרו במקום ה' לעתיד אזכיר את מצרים ובבל על יודעי ואהובי להביאם אל ציון הנה כן אזכיר פלשת וכו' להביאם שמה כי יאמר הלא זה יולד שם בציון ר''ל תולדות אבותיו מציון הוא ולזה החזירוהו למקומו :
<b style="color: gray;">מצודת ציון</b> רהב . הוא מצרים כמ''ש בהם רהב הם שבת ( ישעיה ל ) ויקראו כן ע''ש גאותם והוא מל' ירהבו הנער בזקן ( שם ג' ) : ליודעי . ענינו אהוב וחביב כמו ומודע לבינה תקרא ( משלי ז' ) :
<b style="color: gray;">מלבי"ם פירוש המילות</b> אזכיר, מבאר שני הבדלים בין אנשי עיר ציון ובין אנשי עיר או אומה אחרת, {{{א}}} מצד כללות הקיבוץ, שבכל עם ועם אין כל איש ואיש מפרטי האומה הולך מהלך השלימות לכלל האומה, רצוני שהגם שמתנאי האומה או הקיבוץ שימצאו שם אישים רבים, מ''מ אם יחסר איש אחד לא יחסר שם עם ואומה ממנה, כמו שאם תחסר חטה אחת מן הכרי של תבואה שלא יורגש חסרון זה לכלל הכרי, לא כן אישי וקיבוץ עם ציון שידמו כאיברים פרטיים של הבע''ח שאם יחסר אבר אחד יהיה זה מום וחסרון לכלל הגוף, כן כל איש ואיש משלים שלימות הכלל, ואם יחסר איש אחד יורגש החסרון אל הכלל, וז''ש אם אבוא להזכיר ליודעי כללות אומה אחת רהב או בבל, לא אזכיר את האישים הפרטים הגרים בה, רק אזכיר רהב ובבל ליודעי, אזכיר את הקיבוץ בכלל לא את פרטיו, ואישיו, כי כבר תהיה האומה בתכלית שלימותה גם אם יחסר איש אחד, וכן אם אבוא להזכיר מי הוא הנולד בארץ פלשתים או צור או כוש אשר בעבורם יהיו יושביה לגוי, לא אזכיר שם אישים פרטיים, רק אומר כי פלשת וצור עם כוש זה יולד שם, ששם נולד גוי פלשת או גוי צור או גוי כוש, לא כן אם ארצה להזכיר מי הוא השם את ציון לגוי גדול ואומה מיוחדת, שאז.
<h3>{ה}</h3>
וּֽלֲצִיּ֨וֹן ׀ יֵאָמַ֗ר אִ֣ישׁ וְ֭אִישׁ יֻלַּד־בָּ֑הּ וְה֖וּא יְכוֹנְנֶ֣הָ עֶלְיֽוֹן׃
<b style="color: gray;">רש"י</b> ולציון יאמר איש ואיש יולד בה . וכשיביאום מנחה לה' בציון יאמר להם על כל אחד ואחד זה מאותם שגלו ממך ומתולדותיהם , ענין אחר המשורר אומר אזכיר לעמי וליודעי את גדולות מצרים ובבל שהם רואים עתה את גדולתם הנה פלשת וצור עם כוש מפני שהם סמוכים לרהב ובבל מנשאים אותם כל האומות ואומרים עליהם זה יולד שם במצרים ובבל : ולציון יאמר וגו' . והשבח הזה שהוא עכשיו לרהב ובבל יסוב לציון ועליה יהו אומרים פלוני יולד בה : והוא יכוננה עליון . והקב''ה יכוננה למעלה מכל העיירות :
<b style="color: gray;">מצודת דוד</b> ולציון יאמר . המבשר יבשר את ציון ויהיה נאמר לה הנה הובא כל איש ואיש אשר יולד בה : והוא . מי שבידו לכונן הוא יכונן אותה להיות עליון :
<b style="color: gray;">תורה תמימה</b> ולציון יאמר איש ואיש יולד בה והוא יכוננה עליון א"ר מיישא בר בריה דר' יהושע בן לוי אחד הנולד בה ואחד המצפה לראותה אמר אביי וחד מינייהו עדיף כתרי מינן אמר רבא וחד מינן כי סליק להתם עדיף כתרי מינייהו דהא רבי ירמיה דכי הוה הכא לא הוה ידע מאי קאמרי רבנן כי סליק להתם קרי לן בבלאי טפשאי:<small><span style="color: gray;">כתובות עה ע"א</span></small>
<b style="color: gray;">מלבי"ם פירוש המילות</b> לציון יאמר איש ואיש (אשר) יולד בה, אז אני צריך להזכיר כל איש ואיש מאישים הפרטיים הנמצאים בה, כי כל איש פרטי משלים את האומה בכללה, כמו שכל אבר פרטי משלים גוף הבעל חי שכ''א צריך לשלמות הגוף, והוא, ר''ל והאיש הפרטי הזה יכונן אותה שתהיה עליון, שע''י כל איש ואיש מאישיה יתוסף שלמות ועליה לעם ציון בכלל, {{{ב}}} עוד יש ביניהם הבדל מצד האישים הפרטיים בעצמם, כי מלבד מה שנתעלו אישי העם הישראלי במה שכ''א הולך מהלך השלימות אל הכלל כולו, עוד יתרון להם במה שכל איש פרטי בפ''ע נחשב כגוי כולו וכקיבוץ שלם ועז''א.
<b style="color: gray;">מלבי"ם ביאור המילות</b> והוא. ר''ל האיש שנולד בה :
<h3>{ו}</h3>
יְֽהוָ֗ה יִ֭סְפֹּר בִּכְת֣וֹב עַמִּ֑ים זֶ֖ה יֻלַּד־שָׁ֣ם סֶֽלָה׃
<b style="color: gray;">רש"י</b> ה' יספור בכתוב עמים וגו' . מקרא מסורס זה וסלה האמור לסופו מוסב כלפי ראשו ה' יספור בכתוב עמים סלה כלומ' לעתיד כשיכתוב הקב''ה הע''ג לדראון ימנה את ישראל הנבלעים בתוכם ואת הנאנסים ביניהם ויוציאם מתוכם ויאמר זה יולד מאותם של ציון ויברור אותם לו וזה שאמר ישעיה ( שם ס''ו ) וגם מהם אקח לכהנים וללוים מן הגוים המביאים אותם מנחה אקח הנבלעים בתוכם ויהיה בהם כהני' ולוים שאינם נכרים ולפני גלוים הם אמר ה' , והיכן אמר ( דברים כ''ט ) הנסתרות לה' אלהינו :
<b style="color: gray;">מצודת דוד</b> ה' יספור וגו' . בעת יכתוב את העמים יספור אז את ישראל הנבלעים בתוכם ויברור אותם ויאמר הלא זה מילדי העברים מעולם מימי אבותיו אשר נולדו בציון ולי המה :
<b style="color: gray;">מלבי"ם פירוש המילות</b> ה' יספור בכתוב עמים זה יולד שם, איש פרטי הנולד בציון יספור ה' אותו בכתוב עמים, כאילו הוא עם שלם בפ''ע, שאינם נחשבים ליחידים רק לעמים שלמים, סלה סיום הענין :
<b style="color: gray;">מלבי"ם ביאור המילות</b> יספר. מענין מספר :
<h3>{ז}</h3>
וְשָׁרִ֥ים כְּחֹלְלִ֑ים כָּֽל־מַעְיָנַ֥י בָּֽךְ׃
<b style="color: gray;">רש"י</b> ושרים כחוללים . על זאת , כחוללים לשון מחוללי' : כל מעיני . כל קרבי : בך . בישועתך :
<b style="color: gray;">מצודת דוד</b> ושרים . אז ישוררו כמו המנגנים בחלילים , ויאמרו כל עיוני והבטתי ותוחלתי המה בך :
<b style="color: gray;">מצודת ציון</b> ושרים . מל' שירה : כחוללים . שם כלי נגון כמו תוף וחליל ( ישעיה ה ) . מעיני . מל' עיון ומחשבה :
<b style="color: gray;">מלבי"ם פירוש המילות</b> ושרים, אחר שבאר המעלות שנמצא ליושבי ציון על עמים זולתם, אומר כי בעת ישירו שירי האומה בחלילים וכלי שיר, אז הם שרים לאמר כל מעיני בך, שמעיני הישועה האלה כולם בך, את ציון הוא המקור שממך יזלו מעינות האלה ושפע המעלה והתפארת שנמצא לעם יושב ציון :
<b style="color: gray;">מלבי"ם ביאור המילות</b> ושרים כחללים. בעת ינגנו בחלילים, או בעת יחולו במחול אז שרים לאמר כל מעיני בך, מענין מעין מים :
<h2>תהילים פרק-פח</h2>
<h3>{א}</h3>
שִׁ֥יר מִזְמ֗וֹר לִבְנֵ֫י קֹ֥רַח לַמְנַצֵּ֣חַ עַל־מָחֲלַ֣ת לְעַנּ֑וֹת מַ֝שְׂכִּ֗יל לְהֵימָ֥ן הָאֶזְרָחִֽי׃
<b style="color: gray;">רש"י</b> על מחלת לענות . על חולת אהבה וענויה שהיא מעונה ביסורי הגלות : משכיל . כל מקום שנאמר משכיל ע''י תורגמן נאמר שהיה הנביא מעמיד תורגמן לפניו וכשרוח הנבואה באה לו אומר את הנבואה לתורגמן והוא משמיעה : להימן האזרחי . א' מן המשוררי' בכלי שיר ויסדוהו בני קרח את המזמור הזה שיאמרהו הימן על הדוכן : להימן האזרחי . מבני זרח בן יהודה היה שהוא מיוחס ( בד''ה א' ב' ) ובני קרח זמרי ואיתן והימן וכלכל ודרדע כולם חמשה היו חכמים גדולים כמו שנאמר בשלמה ( מלכים א' ד' ) ויחכם מכל האדם מאיתן האזרחי והימן וכלכל ודרדע בני מחול ויסדו מזמורים ונקבעו בספר תהלים לכך נקראו בני מחול , כך מצאתי בפירושים מדוייקים :
<b style="color: gray;">מצודת דוד</b> להימן . המזמור הזה נמסר להימן שהוא יאמר על הדוכן ( ועל כי אמר למנצח ר''ל שנמסר לבן לוי המנצח בשיר חזר ופירש שנמסר להימן שהיה מן הלוים ) :
<b style="color: gray;">מצודת ציון</b> מחלת . שם כלי נגון : לענות . להרים הקול בשיר כמו וענו הלוים וכו' קול רם ( דברים כו ) :
<b style="color: gray;">מלבי"ם פירוש המילות</b> שיר על מחלת לענות, הוסד על חולה המתיאש הצועק בחליו, ויען שתפלה הזאת מתחלתה עד סופה אין בה תנחומים רק צעקת שבר ותכלית היאוש, אומר כי הוסד לענות, לצעוק ולהרים קול, ויש בדבר משל ומליצה שהחולה הפרטי הצועק הוא משל אל הגוף הכללי שהוא גוף האומה הישראלית שנדמה כחולה הבא עד שערי מות, ונדמה כאילו מת כבר ושוכב בקבר, שזה משל על אבדן מלכותה, ומה שנשבתה מהיות לגוי ופיזור האומה בין עמים רבים אשר כבשום לעבדים ושפחות, שזה יצויר כקבר ושאול בו נקבר הגוף הכללי, כמ''ש הנני פותח את קברותיכם עמי, רק שהם עוד מרגישים צרותיהם ומכאוביהם כגוף חי המרגיש מכאוביו, ועז''א משכיל להימן, שיש בו דברי שכל טוב על מחלת האומה ומכאוביה :
<b style="color: gray;">מלבי"ם ביאור המילות</b> לענות. הרמת קל, כרם חמר ענו לה (ישעיה כ''ז) :
<h3>{ב}</h3>
יְ֭הוָה אֱלֹהֵ֣י יְשׁוּעָתִ֑י יוֹם־צָעַ֖קְתִּי בַלַּ֣יְלָה נֶגְדֶּֽךָ׃
<b style="color: gray;">רש"י</b> יום צעקתי . וגם בלילה אני נכון נגדך :
<b style="color: gray;">מצודת דוד</b> יום צעקתי . עם כי צעקתי בתפלה כל היום מ''מ גם בלילה אערוך תחינתי לפניך :
<b style="color: gray;">מלבי"ם פירוש המילות</b> ה' אלהי ישועתי, היום אשר בו צעקתי הוא עומד בלילה נגדך, ר''ל כי אצלנו הזמן העבר אין לו מציאות בזמן ההוה, והצעקה שנעשה בו שייך אל זמן העבר לא אל ההוה, אבל אצלך שאינך תחת הזמן, העבר וההוה והעתיד עומד תמיד נגד עיניך בהוה, ואין הבדל בין העבר וההוה, עד שגם היום העבר עומד נגדך בלילה שאחריו בהוה, כאלו הוא עוד במציאות וכן הצעקה שנעשה בו, וא''כ.
<h3>{ג}</h3>
תָּב֣וֹא לְ֭פָנֶיךָ תְּפִלָּתִ֑י הַטֵּֽה־אָ֝זְנְךָ֗ לְרִנָּתִֽי׃
<b style="color: gray;">מלבי"ם פירוש המילות</b> תבא לפניך תפלתי, מצייר תפלתו כעצם מופשט העולה למעלה ויתיצב לפני ה', (כי גדר התפלה היא שפיכת הנפש והתקשרה במקורה) ועי''כ תטה אזנך גם לכנתי וקינתי על צרות הגוף :
<b style="color: gray;">מלבי"ם ביאור המילות</b> תפלתי, רנתי. רנה מענין קינה כמו קומי רני בלילה וכן למעלה (י''ז א) :
<h3>{ד}</h3>
כִּֽי־שָֽׂבְעָ֣ה בְרָע֣וֹת נַפְשִׁ֑י וְחַיַּ֗י לִשְׁא֥וֹל הִגִּֽיעוּ׃
<b style="color: gray;">רש"י</b> כי שבעה ברעות נפשי . על כנסת ישראל הוא אומר :
<b style="color: gray;">מצודת דוד</b> כי שבעה . כי רבו הרעות עד שנפשי שבעה מהם והוא ענין מליצה : וחיי . ימי חיי קרבו לרדת אל השאול :
<b style="color: gray;">מלבי"ם פירוש המילות</b> כי שבעה ברעות נפשי, ר''ל כל ימי חיי היה אך רעות שבם שבעתי, ועתה חיי לשאול הגיעו, הפך מי שכתוב בו וימת זקן ושבע ימים או המת שבע טובה ושלוה :
<h3>{ה}</h3>
נֶ֭חְשַׁבְתִּי עִם־י֣וֹרְדֵי ב֑וֹר הָ֝יִ֗יתִי כְּגֶ֣בֶר אֵֽין־אֱיָֽל׃
<b style="color: gray;">רש"י</b> אין איל . אין כח כמו ( לעיל כ''ב ) אילותי לעזרתי חושה :
<b style="color: gray;">מצודת דוד</b> נחשבתי . מגודל התשות נחשבתי עם האנשים אשר כבר ירדו לקבר : אין איל . שלא היה לי כח מעולם :
<b style="color: gray;">מצודת ציון</b> איל . ענין כח כמו אל גוים ( יחזקאל לא ) :
<b style="color: gray;">מלבי"ם פירוש המילות</b> נחשבתי, מצייר א''ע כחולה חולת העילוף שטועים וחושבים אותו למת ומקברים אותו, והוא עדן חי ומרגיש רק שנתעלף ואין לו כח לנוע אחד מאיבריו שיכירו שהוא חי עדיין, וז''ש נחשבתי בעיני הבריות עם יורדי בור, ורוצים לקברני, ובאמת הייתי כגבר אין איל, שעוד יש בי חיות רק אין בי כח :
<h3>{ו}</h3>
בַּמֵּתִ֗ים חָ֫פְשִׁ֥י כְּמ֤וֹ חֲלָלִ֨ים ׀ שֹׁ֥כְבֵי קֶ֗בֶר אֲשֶׁ֤ר לֹ֣א זְכַרְתָּ֣ם ע֑וֹד וְ֝הֵ֗מָּה מִיָּדְךָ֥ נִגְזָֽרוּ׃
<b style="color: gray;">רש"י</b> במתים חפשי . הנני בין המתים חפשי מן העולם וכל שהם המתים חפשים מן העולם . מידך נגזרו . ממצותיך נגזרו מן העולם :
<b style="color: gray;">מצודת דוד</b> במתים חפשי . אני נמנה בין המתים שהמה חפשים ממקרי העולם ועמלו : עוד . עדיין לא זכרתם כי לא באה זמן התחיה : והמה . עדיין המה כרותים ממכת ידך :
<b style="color: gray;">מצודת ציון</b> עוד . כמו עדיין וכן עוד היום גדול ( בראשית כ''ב ) : נגזרו . נכרתו כמו נגזרנו לנו ( יחזקאל לו ) :
<b style="color: gray;">תורה תמימה</b> והיינו דאמר ר' יוחנן מאי דכתיב במתים חפשי כיון שמת אדם נעשה חפשי מן התורה ומן המצות וכו'.<small><span style="color: gray;">שבת ל ע"א</span></small>
תניא רשב"ג אומר תינוק בן יומו חי מחללין עליו את השבת דוד מלך ישראל מת אין מחללין עליו את השבת תינוק בן יומו חי מחללין עליו את השבת אמרה תורה חלל עליו שבת אחד כדי שישמור שבתות הרבה דוד מלך ישראל מת אין מחללין עליו כיון שמת אדם בטל מן המצות והיינו דא"ר יוחנן במתים חפשי כיון שמת אדם נעשה חפשי מן המצות וכו'.<small><span style="color: gray;">שבת קנא ע"ב</span></small>
לאו איתמר עלה א"ר יוחנן אפילו לקוברו ור' יוחנן לטעמיה דא"ר יוחנן מאי דכתיב במתים חפשי כיון שמת אדם נעשה חפשי מן המצות וכו'.<small><span style="color: gray;">נדה סא ע"ב</span></small>
<b style="color: gray;">מלבי"ם פירוש המילות</b> במתים, והלואי הייתי במתים שהם חפשי מן היסורים, וגם אם נגזר עלי להיות חלל (כי הנקבר בחייו ימית א''ע בקבר ויעשה חלל) הלואי הייתי כמו חללים שוכבי קבר, שכבר מתו, אשר לא זכרתם עוד כי אינם חיים עוד, אבל אנכי גרוע מהם, כי המה מידך נגזרו, המתים כבר נגזרו ונפרדו ממכת ידך, שאין ידך שולטת עליהם עוד להכותם, לא כן אנכי, שהגם, (ז-ח) ששתני בבור תחתיות ובמחשכים אשר במצולות, בכ''ז עלי סמכה חמתך, וגם בקבר שאני שם עוד ענית כל משבריך, ויעברו עלי המשברים שעוברים על מי מצולה, וכאלו גם אחרי נקבר עם יורדי בור עוד מרגיש צרות החיים ורעותיהם, סלה סיום הענין :
<b style="color: gray;">מלבי"ם ביאור המילות</b> חפשי. מרעות העולם, וחללים הם הנהרגים ע''י פצעים, מידך נגזרו, נסתלקו ממכת ידך כמו כי נגזר מארץ חיים, שאין ידך מושל עליהם :
<h3>{ז}</h3>
שַׁ֭תַּנִי בְּב֣וֹר תַּחְתִּיּ֑וֹת בְּ֝מַחֲשַׁכִּ֗ים בִּמְצֹלֽוֹת׃
<b style="color: gray;">רש"י</b> בבור תחתיות . הוא הגלות :
<b style="color: gray;">מצודת דוד</b> שתני . שמת אותי בבור תחתיות העמוק למאוד : במצולות . בעומק המים הוא משל לצרות שונות :
<h3>{ח}</h3>
עָ֭לַי סָמְכָ֣ה חֲמָתֶ֑ךָ וְכָל־מִ֝שְׁבָּרֶ֗יךָ עִנִּ֥יתָ סֶּֽלָה׃
<b style="color: gray;">רש"י</b> סמכה . נשענה ותלה עלי : וכל משברך ענית סלה . משברים לשון גלי הים הם כל סערת אפך בכלם ענית אותי תמיד :
<b style="color: gray;">מצודת דוד</b> וכל . עם כל משבריך ענית אותי לעולם ר''ל זמן רב :
<b style="color: gray;">מצודת ציון</b> וכל . הוי''ו במקום עם וכן ויוסף היה במצרים ( שמות א ) ר''ל עם יוסף שהיה במצרים : משבריך . הם גלי הים הנראים כמשברים מי הים וכן משברים יתחטאו ( איוב מא ) : ענית . מל' ענוי :
<h3>{ט}</h3>
הִרְחַ֥קְתָּ מְיֻדָּעַ֗י מִ֫מֶּ֥נִּי שַׁתַּ֣נִי תוֹעֵב֣וֹת לָ֑מוֹ כָּ֝לֻ֗א וְלֹ֣א אֵצֵֽא׃
<b style="color: gray;">רש"י</b> שתני תועבות למו . האומו' ] ] [ שהייתי חשוב' בעיניה' עכשיו אני נמאסת להם : כלא . נחבש בכלא ואיני יכול לצאת :
<b style="color: gray;">מצודת דוד</b> הרחקת . חזקת לב אוהבי להתרחק ממני כי נהפכו לאויבים : שתני . שמת אותי להיות מתועב בעיניה' : כלוא . אני כמו בבית הכלא ומאסר ולא אוכל לצאת :
<b style="color: gray;">מצודת ציון</b> מיודעי . אוהבי כמו אלופי ומיודעי ( לעיל נה ) : למו . להם :
<b style="color: gray;">מלבי"ם פירוש המילות</b> הרחקת, אחר שצייר הדבר בציור משלי כאלו הוא קבור בקבר, ורק בזה עודנו חי שעדן מרגיש רעות ומכאובים, יציד הנמשל שהרחקת מיודעי ממני שהם לא יבואו אלי, כי אני תועבה למו, וגם אני לא אוכל לבא אליהם כי אני כלוא ולא אצא, וזה הנמשל של הקבר :
<h3>{י}</h3>
עֵינִ֥י דָאֲבָ֗ה מִנִּ֫י עֹ֥נִי קְרָאתִ֣יךָ יְהוָ֣ה בְּכָל־י֑וֹם שִׁטַּ֖חְתִּי אֵלֶ֣יךָ כַפָּֽי׃
<b style="color: gray;">מצודת דוד</b> עיני דאבה . עצבה עיני מן גודל העוני : שטחתי . פרשתי כפי כדרך המתפללים :
<b style="color: gray;">מצודת ציון</b> דאבה . ענין עצבון כמו ודאבון נפש ( דברים כ''ח ) : שטחתי . ענין פרישה כמו משטח חרמים ( יחזקאל כו ) :
<b style="color: gray;">מלבי"ם פירוש המילות</b> עיני, והגם שלא אראה אדם עוד עם יושבי חדל, בכ''ז אני רואה את העוני שהוא עומד אצלי לענות אותי, ועיני רואות אותו ודואבות ממנו, ובמעמד הזה קראתיך ה' בכל יום :
<h3>{יא}</h3>
הֲלַמֵּתִ֥ים תַּעֲשֶׂה־פֶּ֑לֶא אִם־רְ֝פָאִ֗ים יָק֤וּמוּ ׀ יוֹד֬וּךָ סֶּֽלָה׃
<b style="color: gray;">רש"י</b> הלמתים . הלרשעים שאף בחייהם קרוין מתים הלהם אתה עושה פלא ונסים : אם רפאים יקומו יודוך . שמא אלו האומות שריפו ידיהם מעבודתך ומתורתך יקומו ויודוך בתמיה :
<b style="color: gray;">מצודת דוד</b> הלמתים . ר''ל הלא אמות מקושי צרות וכי להמתים תעשה הנפלאות שהבטחת : אם רפאים . אם המתים שנרפו ונחלשו ע''י מלאך המות אם המה יודוך לעולם על נפלאותיך :
<b style="color: gray;">מצודת ציון</b> רפאים . מל' רפיון וחלשות :
<b style="color: gray;">מלבי"ם פירוש המילות</b> הלמתים, וכי תפליא עמי פלאות אחרי המות, ויותר מזה האם רפאים שהם כבר קבורים בקבר ונבלה גופם שם, וכי יקומו ויודוך. סלה סיום הענין :
<b style="color: gray;">מלבי"ם ביאור המילות</b> מתים, רפאים. עי' ישעיה (כ''ח) :
<h3>{יב}</h3>
הַיְסֻפַּ֣ר בַּקֶּ֣בֶר חַסְדֶּ֑ךָ אֱ֝מֽוּנָתְךָ֗ בָּאֲבַדּֽוֹן׃
<b style="color: gray;">רש"י</b> היסופר בקבר חסדך . אם נמות ביד אויבנו כלום נוכל לספר שבחך בקבר :
<b style="color: gray;">מצודת דוד</b> היסופר . כפל דברו רבת פעמים כדרך הנוהים ומקוננים : באבדון . הוא הקבר שבו נאבד האדם מזה העולם :
<b style="color: gray;">תורה תמימה</b> א"ר יהושע בן לוי ז' שמות יש לגיהנם ואלו הן שאול ואבדון ובאר שחת ובור שאון וטיט היון וצלמות וארץ התחתית וכו' אבדון דכתיב היסופר בקבר חסדך אמונתך באבדון וכו'.<small><span style="color: gray;">עירובין יט ע"א</span></small>
<b style="color: gray;">מלבי"ם פירוש המילות</b> (יב-יג) היספר, יאמר גם אם יצוייר שתעשה פלא למתים, הלא תכלית הפלאים הוא, {{{א}}} שיודעו להאנשים שלהם נעשו הפלאים, {{{ב}}} שיוכלו המה לספרם לאחרים, ונגד זה אמר היסופר בקבר חסדך שגם אם ידעו המתים וישיגו את הפלאים, הלא לא יוכלו לספרם, ומוסיף שלא לבד שלא יוכלו לספרם, כי גם היודע בחשך פלאך, שגם לא יודעו להם כלל ולא ירגישו אותם, ותכלית ידיעת הפלאים הוא שע''י משיגים יכולת ה' וצדקתו, וע''ז אמר היודע פלאך וצדקתך, ותכלית ספור הפלאים שע''י יכירו הבריות חסדו ואמתו, לכן אמר היסופר חסדך ואמתך :
<h3>{יג}</h3>
הֲיִוָּדַ֣ע בַּחֹ֣שֶׁךְ פִּלְאֶ֑ךָ וְ֝צִדְקָתְךָ֗ בְּאֶ֣רֶץ נְשִׁיָּֽה׃
<b style="color: gray;">מצודת דוד</b> היודע . וכי יהיה נודע פלאך ע''י כשנהיה בחשכת הקבר וכי נספר צדקתך בארץ נשיה והוא הקבר ( כי בהיות האדם שם נשכח מפי הבריו' ) :
<b style="color: gray;">מצודת ציון</b> נשיה . ענין שכחה כמו נשני אלהים ( בראשית מ''א ) :
<b style="color: gray;">מלבי"ם ביאור המילות</b> נשיה. תואר, לשון שכחה כמו נשכחתי כמת מלב :
<h3>{יד}</h3>
וַאֲנִ֤י ׀ אֵלֶ֣יךָ יְהוָ֣ה שִׁוַּ֑עְתִּי וּ֝בַבֹּ֗קֶר תְּֽפִלָּתִ֥י תְקַדְּמֶֽךָּ׃
<b style="color: gray;">מצודת דוד</b> ואני . הלא אני שועתי אליך ובכל בוקר תקדים תפלתי לבוא לפניך :
<b style="color: gray;">מלבי"ם פירוש המילות</b> ואני, אבל אני בעודי בחיים הלא אליך ה' שועתי, ולא לפרקים רק בכל בקר תפלתי תקדמך, (מצייר שהדבר הראשון שיבא לפניך בבקר הוא תפלתי) וא''כ.
<h3>{טו}</h3>
לָמָ֣ה יְ֭הוָה תִּזְנַ֣ח נַפְשִׁ֑י תַּסְתִּ֖יר פָּנֶ֣יךָ מִמֶּֽנִּי׃
<b style="color: gray;">מצודת דוד</b> למה . ר''ל הואיל ואני מתפלל לפניך למה א''כ תעזוב נפשי ביד האויב :
<b style="color: gray;">מצודת ציון</b> תזנח . תעזוב :
<b style="color: gray;">מלבי"ם פירוש המילות</b> למה ה' תזנח נפשי, שבהכרח או שעזבת אותי לגמרי ואינך משגיח עלי כלל ואני תחת המקרה, או שהסתרת פניך ממני לבל אראך, כמשגיח על חברו מציץ מבין החרכים שהוא רואה את חברו ואין חברו רואהו :
<b style="color: gray;">מלבי"ם ביאור המילות</b> תזנח, תסתיר פניך. עי' למעלה (י''ג ב') :
<h3>{טז}</h3>
עָ֘נִ֤י אֲנִ֣י וְגֹוֵ֣עַ מִנֹּ֑עַר נָשָׂ֖אתִי אֵמֶ֣יךָ אָפֽוּנָה׃
<b style="color: gray;">רש"י</b> וגוע מנוער . מת מתוך תשנוק מיתה חטופה , כמו ( שמות י''ד ) וינער ה' וינער פירש מנחם ל' חביט' כמו ( ישעיה ל''ג ) נוער כפיו מתמוך בשוחד , ( שם נ''ב ) התנערי מעפר קומי שבי ( שם א' ) והיה החסון לנעורת ( איוב ל''ח ) וינערו רשעים ממנה ( נחמיה ה' ) ככה יהא נעור וריק : אפונה . מיושבת ומבוססת אימתך בלבי . אפונה לשון ( משלי כ''ה ) דבר דבור על אפניו על מכוניו :
<b style="color: gray;">מצודת דוד</b> וגוע מנוער . מעת נערותי אני בגויעה ר''ל זמן ארוך ומעט היו ימי השלוה . נשאתי וגו' . ר''ל אהיה פנוי מעסקי בטורח נשיאת הפחד :
<b style="color: gray;">מצודת ציון</b> אמיך . מלשון אימה ופחד : אפונה . מל' פנוי :
<b style="color: gray;">מלבי"ם פירוש המילות</b> (טז-יז) עני אני, הגם שאני עני ונכנע בנפשי, וגוע מנוער מצד חולשת גופי, בכ''ז נשאתי אמיך בכל מקום אשר אפונה, כאלו אני רוצה להחזיר פני לצד אחר מפני אימתך והיא תבעתני בכל צד, ועלי עברו חרוניך שהם העונשים, וגם בעותיך צמתתוני הפחדים שיש לי תמיד על להבא :
<b style="color: gray;">מלבי"ם ביאור המילות</b> אפונה. בכ''מ אשר אפנה :
<h3>{יז}</h3>
עָ֭לַי עָבְר֣וּ חֲרוֹנֶ֑יךָ בִּ֝עוּתֶ֗יךָ צִמְּתוּתֻֽנִי׃
<b style="color: gray;">מצודת דוד</b> בעותיך . החרדה הבאה ממך היא כרתה אותי :
<b style="color: gray;">מצודת ציון</b> בעותיך . מל' בעתה וחרדה כמו פלצות בעתתני ( ישעיה כא ) : צמתתוני . ענין כריתה כמו יצמיתם ה' ( לקמן צד ) :
<b style="color: gray;">מלבי"ם ביאור המילות</b> צמתתוני. נכפלה התי''ו לחזק, שכרתו אותי כריתות רבות (מכלול) :
<h3>{יח}</h3>
סַבּ֣וּנִי כַ֭מַּיִם כָּל־הַיּ֑וֹם הִקִּ֖יפוּ עָלַ֣י יָֽחַד׃
<b style="color: gray;">מצודת דוד</b> סבוני . החרון והחרדה מסבבים אותי כמים המסבבים גוף העומד בהם : יחד . החרון והחרדה :
<b style="color: gray;">מצודת ציון</b> הקיפו . ענין סבוב :
<b style="color: gray;">מלבי"ם פירוש המילות</b> סבוני כמים, ויותר מזה שהקיפו עלי, שהיקף הוא סביב סביב בכל צד, ולא אחד אחר חברו, רק הקיפו עלי יחד כולם בפעם אחת :
<b style="color: gray;">מלבי"ם ביאור המילות</b> סבוני, הקיפו. ההיקף הוא ההיקף השלם כנ''ל (כ''ב י''ז, מ''ח י''ג) :
<h3>{יט}</h3>
הִרְחַ֣קְתָּ מִ֭מֶּנִּי אֹהֵ֣ב וָרֵ֑עַ מְֽיֻדָּעַ֥י מַחְשָֽׁךְ׃
<b style="color: gray;">רש"י</b> מיודעי מחשך . נחשכתי ונחדלתי מהם :
<b style="color: gray;">מצודת דוד</b> הרחקת . כי לא באו אלי לנחמני : מיודעי מחשך . כאלו המה במקום חושך שלא אראה אותם :
<b style="color: gray;">מצודת ציון</b> מיודעי . אוהבי : מחשך . מל' חושך :
<b style="color: gray;">מלבי"ם פירוש המילות</b> הרחקת, מצייר כאלו אימות ה' ובעתותיו הסובבים אותו הם כשומרים סביבו בל יקרב שום איש אליו, ובזה הרחקת ממני אוהב ורע, רק מיודעי מחשך, דבר חשך ואופל הוא מיודעי, שאני שוכן עם החשך והאופל, והנמשך על הגוף הכללי והאומה מובן מאליו, שצורת האומה הכללית היא כגוף חולה במחלה אנושה, וכאלו מת ונקבר ובטל מן העולם, רק בזה עודהו חי שעודו מרגיש בצרותיו, והוא מופרד מבני אדם כלוא בבתי כלאים לשכון לבד כצפור בודד על גג, ונרדף מן אימים ובעתות ומשברי מות, וכן כל הדמויים צודקים בנמשל למבין, שעז''א משכיל :
<h2>תהילים פרק-פט</h2>
<h3>{א}</h3>
מַ֝שְׂכִּ֗יל לְאֵיתָ֥ן הָֽאֶזְרָחִֽי׃
<b style="color: gray;">רש"י</b> לאיתן האזרחי . גם הוא אחד מן חמשה אחים המשוררי' , ורבותינו פירשוהו באברה' אבינו על שם מי העיר ממזרח . ( ב ) אודיע אמונתך בפי . את שידעתיך שאתה שומר הבטחתך ומאמין דבריך :
<b style="color: gray;">תורה תמימה</b> דוד כתב ספר תהלים על ידי עשרה זקנים וליחשוב נמי איתן האזרחי אמר רב איתן האזרחי זה הוא אברהם כתיב הכא איתן האזרחי וכתיב התם מי העיר ממזרח צדק [וגו'] וכו'.<small><span style="color: gray;">בבא בתרא טו ע"א</span></small>
<b style="color: gray;">מלבי"ם פירוש המילות</b> משכיל לאיתן, נוסד בגלות, בו ידבר על הברית שכרת ה' עם בית דוד, שהופר ואין מזרעו מושל על ישראל, והמליץ יאמר כי הנהגת ה' הכללית שבה מנהיג את העולם הוא מיוסד על החסד ועל האמונה, והראה כי גם הברית שכרת עם דוד נוסד ג''כ על שני עמודים אלה, כי כמו שינהיג את הכלל בחסד ואמת, כן יש אתו הנהגה כזאת על אישים פרטיים, שהוא מלכות בית דוד שמכוון נגד הנהגת עולם הכללי וכאלו האחד דפוס לחברו, ועל פי זה יצעק מרה על שהחסד והאמת אשר בהנהגה הכללית עדן קיים ומתמיד, והחסד והאמונה שהוסד עם בית דוד הורס ונפרץ נשבת ואיננו :
<h3>{ב}</h3>
חַֽסְדֵ֣י יְ֭הוָה עוֹלָ֣ם אָשִׁ֑ירָה לְדֹ֥ר וָדֹ֓ר ׀ אוֹדִ֖יעַ אֱמוּנָתְךָ֣ בְּפִֽי׃
<b style="color: gray;">מצודת דוד</b> חסדי ה' . החסד שעשה ה' עמנו אשירה לעולם ולכל דור אודיע בפי מה שהאמתת את דבריך :
<b style="color: gray;">מלבי"ם פירוש המילות</b> חסדי ה', יש הבדל בין חסד ובין אמונה, החסד הוא מה שיעשה מנדבת לב מבלי הבטחה קודמת או איזה חיוב או בעבור דבר שקבל בעבורו, והאמונה או אמת הוא מה שיעשה ע''י חיוב, אם שהבטיח לעשותו, או שהתחייב לעשות בעבור הגמול וכדומה, והנה קיום העולם הכללי ע''פ חקי הטבע הכוללים הוא ממדת האמונה, כי אחר שיסד ה' את הטבע והעולם וחקק חקיהם, הוא כאילו הבטיח שהחקים האלה יתמידו כל ימי עולם, למשל חק נתן שירד הגשם בעתו, שיהיה הקיץ והחורף בזמנם, חק ולא יעבור, ואם יצוייר שישנה ה' את החקים האלה הוא מבטל אמונתו שהעמידם שלא ישתנו לעולם, לפ''ז החקים שבהם העולם הכללי מתנהג כפי הטבע שיסד בששת ימי הבריאה יעמדו מצד האמת והאמונה, אולם בעת יעשה ה' דבר פלא בלתי מחויב ונמשך מצד חקי הטבע הקיימים, הוא מצד חסדו באשר אינו מחויב בדבר זה מצד הבטחתו, ומשני ההנהגות האלה ידבר המשורר בסימן הזה, שעז''א חסדי ה' עולם אשירה, שישיר על ההנהגה הפלאיית, וגם אודיע לדור ודור אמונתך שהיא ההנהגה הטבעיית הקבועה, והנה יש הבדל בין עולם ובין לדור ודור, שעולם מציין הזמן הנמשך הבלתי מתחלק, ולדור ודור, מציין הזמן המתחלק לשני דורות, ולפ''ז היה ראוי שיאמר אצל האמונה מלת עולם, כי הסדור הטבעי הוא קיים לעולם, ואצל החסד הי''ל לומר לדור ודור, כי החסד שהיא ההנהגה הפלאיית אינה מתמדת תמיד רק מתחדשת לפעמים בדור מן הדורות לפי הדור, אולם הוא הדבר אשר כתבנו למעלה (סי' ל''ו פסוק ו') עמ''ש ה' בהשמים חסדך אמונתך עד שחקים, שהגם שידמה לבני אדם שהאמונה קבועה בשמים והחסד קבוע בשחקים, ר''ל שההנהגה ע''פ חקי הטבע היא קבועה במערכת השמים, וההנהגה ע''פ הפלא ושידוד הטבע הוא למעלה מן השמים שהם בשחקים, תלמדנו התורה כי גם החקים הטבעיים הם נמשכים לפי המעשה, אם לשבט אם לחסד, עד שגם הטבע תתנהג בדרך הפלא בנסים נסתרים לפי מעשה בני אדם לגמול או לעונש, וכן גם החסד הקבוע בשחקים הוא ג''כ הנהגה קבועה מסודרת מראש מקדם, וכמ''ש תנאי התנה הקב''ה עם הים שיקרע לפני בני ישראל, ועפ''ז יאמר שגם חסדי ה' עולם אשירה, שגם ההנהגה הפלאיית היא קבועה לעולם, וגם האמונה שהיא ההנהגה הטבעיית היא לדור ודור ונמשכת לפי הדורות, שדור שייטיבו מעשיהם וישמעו אל מצותיו תריק להם הטבע שופע שובע רצון, ולדור סורר ומורה יעצור את השמים ולא יהיה מטר :
<b style="color: gray;">מלבי"ם ביאור המילות</b> חסד, אמונה. אצל בני אדם גדר האמונה הוא לשמור הבטחה או חיוב, וגדר החסד הוא מה שיתנדב מבלי חיוב או הבטחה, ואצל ה' מצאנו שעפ''י יסוד זה יכנה ההנהגה הטבעיית בשם אמונה, כי בו שומר אמונתו אל העולם, שיסדה לעולם על חקי הטבע הקבועים, ואת ההנהגה הנסיית בשם חסד, כי זה יעשה מנדבת לבו מבלי חיוב קודם, ובס' זה הוכפלו שמות אלה בפסוק ג', ט''ו, כ''ה, כ''ט, ל''ד, נ', וחוץ מזה מבואר נגלה שכל דבור ודבור סובב על הקוטב הזה, וכבר דבר על שני אלה למעלה ל''ג ה', ל''ו ו', צ''ב ג'. ובכ''מ. אשירה, אודיע. על הנפלאות ישוררו בשירים, ודברים הטבעיים הרגילים אין דרך לחבר עליהם שירים רק יודיעו ויספרו אותם. עולם, דור ודור. הבדלם בארתי בכ''מ, ונרשם למעלה ל''ג י''א :
<h3>{ג}</h3>
כִּֽי־אָמַ֗רְתִּי ע֭וֹלָם חֶ֣סֶד יִבָּנֶ֑ה שָׁמַ֓יִם ׀ תָּכִ֖ן אֱמוּנָתְךָ֣ בָהֶֽם׃
<b style="color: gray;">רש"י</b> כי אמרתי עולם חסד יבנה . כי אמרתי עד עולם יבנה בחסד כסא דוד כמ''ש ( ש''ב ז' ) והכינותי כסא ממלכתו וגו' , ד''א סבור הייתי שיהא העולם בנוי בחסדך ותכין אמונתך בשמים שתהא נכונה ומקוימת ומה היא האמונה אותה ההבטחה שהבטחת את דוד ע''י נתן הנביא לאמר כרתי ברית לבחירי להכין עד עולם זרעו ( שם ) :
<b style="color: gray;">מצודת דוד</b> כי אמרתי . כי אומר אני חסד אל יהיה בנוי ומתוקן עד עולם : שמים . כימי עמידת השמים תהיה נכון אמונתך :
<b style="color: gray;">תורה תמימה</b> ת"ש מפני מה לא נשא אדם את בתו כדי שישא קין את אחותו שנאמר כי אמרתי עולם חסד יבנה הא לאו הכי אסירא כיון דאשתרי אשתרי וכו'.<small><span style="color: gray;">סנהדרין נח ע"ב</span></small>
<b style="color: gray;">מלבי"ם פירוש המילות</b> כי אמרתי, והנה בעת בריאת העולם נתגלו שתי המדות כאחת, כי ראשית הבריאה היתה מצד החסד הגמור, כי אז לא היה עוד שום נמצא במציאות שיבטיח לו הקיום והמציאות, וחקי הטבע נתיסדו אז בלא הבטחה וחיוב קודם רק בחסד גמור, וז''ש כי אמרתי עולם חסד יבנה, שתחלת בנין העולם היה מצד החסד לבד, אבל אחר שע''י חסדו ברא את העולם ויסד וחקק חקי הטבע בששת ימי המעשה, אז נתיסדה מדת אמונה, ר''ל שקיום הנמצאים אחר שבראם בחסדו, וכן קיום חקי הטבע אחר שחקקם בחסדו הוא מצד האמונה ומדת האמת, שהוא כאלו הבטיח אז שיעמדו החקים והנבראים כל ימי עולם ולא יפחתו מיניהם ולא יגרעו חקיהם, וחקי הטבע הקבועים הנוסדים על אמונה הם מן השמים שהוא מעולם הגלגלים ולמטה, כי למעלה מן השמים הוא עולמות השכליים ששם מקום הפלאות שהם למעלה מחקי הטבע שלנו, ועל זה אמר שמים תכין אמונתך בהם :
<h3>{ד}</h3>
כָּרַ֣תִּֽי בְ֭רִית לִבְחִירִ֑י נִ֝שְׁבַּ֗עְתִּי לְדָוִ֥ד עַבְדִּֽי׃
<b style="color: gray;">מצודת דוד</b> כרתי . ר''ל וזהו החסד שאמר כרתי ברית לבחירי וחוזר ומפרש נשבעתי לדוד עבדי :
<b style="color: gray;">מלבי"ם פירוש המילות</b> כרתי, הוא מאמר ה', המשורר יאמר, כי לעומת שאנחנו משיגים את החסד והאמונה המתפשטים בעולם הכללי, קבלו מפי הנביאים שחסד ה' ואמונתו מתפשט גם על אישים פרטים, שה' אמר שכרת ברית עם דוד, שבענין הברית הזה נמצא ג''כ חסד ואמונה, שנגד החסד אמר כרתי ברית לבחירי, שכריתת הברית היה מצד הבחירה שבחרו ה' (לא מצד השקף על מעשיו רק מבחירת ה') שזה ממדת החסד שלא ישקיף על המעשה, ונגד האמונה שהיא כפי הזכות והמעשה אמר נשבעתי לדוד עבדי, שעוד הוסיף ונשבע לו מצד שהוא עבדו ועובד עבודתו, שמצד זה יחוייב שישמור לו אמונתו כפי זכותו, וזה כבריאת עולם שראשית הוייתו היה מצד בחירת ה' לבד שהוא החסד, ואח''כ מתקיים עפ''י האמונה שהוא מצד ענין הנמצאים ומציאותם :
<b style="color: gray;">מלבי"ם ביאור המילות</b> בחירי, עבדי. וכן ישעיה מ''א ח', מ''ב א', לקמן ק''ה ו' :
<h3>{ה}</h3>
עַד־ע֭וֹלָם אָכִ֣ין זַרְעֶ֑ךָ וּבָנִ֨יתִי לְדֹר־וָד֖וֹר כִּסְאֲךָ֣ סֶֽלָה׃
<b style="color: gray;">מצודת דוד</b> אכין זרעך . להיות נכונים למלוכה : כסאך סלה . כסא המלכות הנתון לך לרשת לזרעך יהיה עד עולם כי אף שתבוטל בימי הגולה הנה תשוב בימי המשיח ולא תופסק עוד :
<b style="color: gray;">מלבי"ם פירוש המילות</b> עד עולם, יש הבדל אצלי בין עד עולם ובין דור ודור, שעד עולם הוא הזמן המתדבק, ולדור ודור הוא הזמן המתחלק לשני דורות, ועז''א עד עולם אכין זרעך, כי זרע דוד יתקיימו לעולם מבלי הפסק, ובניתי לדור ודור כסאך, כי כסא דוד יבטל בזמן הגלות ולא יעמוד לעולם בלי הפסק, רק שהשם ישוב יבננה בדור הנרצה בעיניו, ועז''א לדור ודור, סלה סיום הענין :
<h3>{ו}</h3>
וְי֘וֹד֤וּ שָׁמַ֣יִם פִּלְאֲךָ֣ יְהוָ֑ה אַף־אֱ֝מֽוּנָתְךָ֗ בִּקְהַ֥ל קְדֹשִֽׁים׃
<b style="color: gray;">רש"י</b> ויודו שמים פלאך . אם היית שומר הבטחתך : אף אמונתך . אמונת דבריך יודו בקהל קדושים :
<b style="color: gray;">מצודת דוד</b> ויודו . אז צבא השמים יודו על הפלאים שתעשה בימי המשיח ואף אמונת הבטחתך יסופר בקהל קדושים המה בני ישראל :
<b style="color: gray;">מלבי"ם פירוש המילות</b> ויודו, (חלק ב') בחלק הזה יספר כי החסד והאמונה הכללי עודנו קיים קבוע בעולם הכללי, והמציאות מעיד עליו בכל יום הן בטבע הסדורה הן בהנהגה הפלאיית, וכי ה' יסד מלכות ב''ד מסכים עם החסד והאמת הכללי, והמציאות הכללי עד עליו, ויודו שמים פלאך ה', יאמר הגם שהשמים הם מתנהגים עפ''י חקי הטבע הקבועים, וקהל קדושים שהם המלכים הם המנהיגים את ההנהגה הנסיית שנעשית ע''י המלאכים כמ''ש שרפים עומדים ממעל לו, שהם למעלה מן הכסא שהוא השמים כמו שפי' שם, בכ''ז גם השמים יודו פלאך ה', שגם הטבע תמשך אחר ההנהגה ההשגחיית הפלאיית, וגם בה יש נסים נסתרים והנהגה קצובה לפי המעשה ולפי השכר והעונש, ואף אמונתך יודו בקהל קדושים, שגם המלאכים יודו את ההנהגה הקבועה, כי גם הם יניעו את החקים הקבועים הטבעיים שיהיו מסכימים עם ההנהגה הפלאיית, וגם הנסים הם הנהגה קבועה מראש, וכמ''ש כ''ז באורך למעלה סי' ל''ו במ''ש ה' בהשמים חסדך אמונתך עד שחקים, עיי''ש בארך :
<b style="color: gray;">מלבי"ם ביאור המילות</b> (ו-ז) שמים, שחק. שחקים גבוהים משמים ומציין מקום הנפלאות, כמו שאמר ישעיה מ''ה ובס' זה (ל''ו ו', ס''ח ל''ה, ע''ז י''ח, ע''ח כ''ג). יערך, ידמה. בארתי הבדלם ישעיה (מ' י''ח). בני אלים. כחות הטבע, כמו הבו לה' בני אלים :
<h3>{ז}</h3>
כִּ֤י מִ֣י בַ֭שַּׁחַק יַעֲרֹ֣ךְ לַיהוָ֑ה יִדְמֶ֥ה לַ֝יהוָ֗ה בִּבְנֵ֥י אֵלִים׃
<b style="color: gray;">רש"י</b> יערוך לה' . יהא נערץ כמותו :
<b style="color: gray;">מצודת דוד</b> יערוך לה' . יערוך עצמו להיות דומה לה' להבטיח ולקיים : ידמה וגו' . כפל הדבר במ''ש :
<b style="color: gray;">מצודת ציון</b> יערך . מלשון ערך ושווי : אלים . חזקים כמו אל גוים ( יחזקאל לא ) ור''ל מלאכי מעלה :
<b style="color: gray;">מלבי"ם פירוש המילות</b> כי מי בשחק יערך לה', השחק יציין מקום המלאכים והשכלים כי שחקים הם גבוהים משמים ושם מקום הפלאות, ובני אלים הם כחות הטבע, ויש הבדל בין ערך ובין דמה, כי הדברים יתדמו לפי מקריהם, ויערכו לפי שויים בעצמותם, והנה בשחק שם נמצא דימוי לה', שהוא הדמיון בקצת מקרי פעולותיו, שהפעולות היוצאות מהשחק אינם מקושרים בחקי הטבע והזמן והמקום, והמלאכים הם שכליים מופשטים מחומר וכדומה, ובכ''ז אין להם ערך עמו כי הם נבראים וכחם מוגבל, והפלאים הנעשים על ידם הם בלתי מתמידים ותלוים ברצון ה' לפי שעה, אבל ה' אין סוף ובב''ת בורא כל ופלאיו קבועים ברצונו הפשוט מראשית קדומים, ולפ''ז הגם שי''ל דימוי עמו אין להם ערך עמו, ומי ידמה לה' בבני אלים, שכחות הטבע אין להם אף דמיון אליו, כי כולם מקושרים בכחות גשמיים בלתי נצחים, ואין להם אף דמיון אליו יתברך :
<h3>{ח}</h3>
אֵ֣ל נַ֭עֲרָץ בְּסוֹד־קְדֹשִׁ֣ים רַבָּ֑ה וְ֝נוֹרָ֗א עַל־כָּל־סְבִיבָֽיו׃
<b style="color: gray;">רש"י</b> בסוד קדושים רבה . בסוד רב של מלאכים :
<b style="color: gray;">מצודת דוד</b> אל נערץ . כי הוא אל אמיץ בחבורת עדת קדושים רבה וגדולה הם מלאכי מעלה : על כל סביביו . הם המלאכים המסבבים כסא כבודו :
<b style="color: gray;">מצודת ציון</b> נערץ . ענין חוזק כמו כגבור עריץ ( ירמיה ב ) : בסוד . ענין חבורה ואסיפה כמו ועל סוד בחורים ( שם ו ) :
<b style="color: gray;">תורה תמימה</b> ת"ר מעשה בבתו של נחוניא חופר שיחין שנפלה לבור הגדול ובאו והודיעו לרבי חנינא בן דוסא שעה ראשונה אמר להם שלום שניה אמר להם שלום שלישית אמר להם עלתה אמר לה בתי מי העלך אמרה לו זכר של רחלים נזדמן לי וזקן מנהיגו אמרו לו נביא אתה אמר להם לא נביא אנכי ולא בן נביא אנכי אלא דבר שהצדיק מתעסק בו יכשל בו זרעו אמר רבי אבא אע"פ כן מת בנו בצמא שנאמר וסביביו נשערה מאד מלמד שהקדוש ברוך הוא מדקדק עם סביביו כחוט השערה ר' חנינא אמר מהכא אל נערץ בסוד קדושים רבה ונורא על כל סביביו:<small><span style="color: gray;">יבמות קכא ע"ב</span></small>
אמר רבי חנינא מאן דאמר רחמנא וותרן יתוותרן בני מעויי אלא מאריך רוחיה וגבי דידיה א"ר אחא כתיב וסביביו נשערה מאוד מדקדק עמהן כחוט השערה א"ר יוסי (בר אבין) לא מטעם הזה אלא מן מה דכתיב ונורא הוא על כל סביביו מוראו על הקרובים יותר מן הרחוקים וכו'.<small><span style="color: gray;">שקלים יד ע"א</span></small>
<b style="color: gray;">מלבי"ם פירוש המילות</b> אל נערץ, עתה יבאר ששני מיני ההנהגות האלה שהזכיר, בין הפלאיית הנעשית ע''י הקדושים שהם המלאכים, ובין הטבעית הנעשית ע''י צבאות השמים והגלגלים כולם יוצאות מה' ולא יעשו דבר בלעדו, ונגד ההנהגה הפלאית אמר אל נערץ בסוד קדושים רבה, בועד הגדול של הקדושים והמלאכים ששם ימתקו סוד על הפלאים והנסים, ה' נערץ בקרבם שלא יעשו דבר בלעדיו, ויען שתכלית הפלאים הוא שייראו מפניו אמר כי נורא הוא על כל סביביו, באשר הם סביב לו וקרובים אליו והוא נורא עליהם :
<h3>{ט}</h3>
יְהוָ֤ה ׀ אֱלֹ֘הֵ֤י צְבָא֗וֹת מִֽי־כָֽמ֖וֹךָ חֲסִ֥ין ׀ יָ֑הּ וֶ֝אֱמֽוּנָתְךָ֗ סְבִיבוֹתֶֽיךָ׃
<b style="color: gray;">מצודת דוד</b> חסין יה . אתה ה' החזק מאוד : ואמונתך . האמונה היא מעולם סביבותיך ולא תתפרד ממך :
<b style="color: gray;">מצודת ציון</b> חסין . ענין חוזק כמו וחסון הוא כאלונים ( עמוס ב ) :
<b style="color: gray;">תורה תמימה</b> אבא חנן אומר מי כמוך חסין יה מי כמוך חסין וקשה שאתה שומע ניאוצו וגידופו של אותו רשע ושותק דבי רבי ישמעאל תנא מי כמוכה באלים ה' מי כמוכה באלמים מה עשה נטל את הפרוכת ועשאו כמין גרגותני והביא כל כלים שבמקדש והניחן בהן והושיבן בספינה לילך להשתבח בעירו שנאמר ובכן ראיתי רשעים קבורים ובאו וממקום קדוש יהלכו וישתכחו בעיר אשר כן עשו אל תיקרי קבורים אלא קבוצים אל תיקרי וישתכחו אלא וישתבחו וכו'.<small><span style="color: gray;">גיטין נו ע"ב</span></small>
<b style="color: gray;">מלבי"ם פירוש המילות</b> ה' אלהי הצבאות, גם בהנהגה הטבעיית הנעשית ע''י המערכה וצבא השמים שבעבורם נקרא אלהי הצבאות, והיא ההנהגה הקבועה שבעבורם נקרא חסין שפורה חוזק קבוע, לא נמצא כמוך חסין יה, ואתה שוכן גם בקרב הצבאות האלה, ואמונתך סביבותיך, עד שגם הנהגת הטבע המיוסדת על האמונה היא ג''כ סביבותיך, כי אתה שוכן בקרבם ופועל בם :
<b style="color: gray;">מלבי"ם ביאור המילות</b> חסין. מורה על דבר המתקיים, וכן וחסון הוא כאלונים, וזה הבדלו מיתר נרדפיו, והוא תואר ע''מ גביר :
<h3>{י}</h3>
אַתָּ֣ה מ֭וֹשֵׁל בְּגֵא֣וּת הַיָּ֑ם בְּשׂ֥וֹא גַ֝לָּ֗יו אַתָּ֥ה תְשַׁבְּחֵֽם׃
<b style="color: gray;">רש"י</b> בשוא גליו . בהנשא גליו : אתה תשבחם . תשפילם וכן ( משלי כט ) וחכם באחור ישבחנה ( וכן לעיל סה ) משביח שאון ימים :
<b style="color: gray;">מצודת דוד</b> בגאות הים . בחוזק הים וגאונו : בשוא . בהתרומם גליו אתה תשקיעם ותשפיל' :
<b style="color: gray;">מצודת ציון</b> תשבחם . תשקיעם ותשפילם כמו משביח שאון ימים ( לעיל סה ) :
<b style="color: gray;">מלבי"ם פירוש המילות</b> אתה, מתחיל לבאר שני הדברים האלה שהזכיר, איך יתגלו ע''י שני ההנהגות האלה הנקראים בשם חסד ואמונה בעולם התחתון, נגד ההנהגה הפלאיית שהזכיר בפסוק ח' שנעשית ע''י סוד קדושים, אמר, אתה מושל בגאות הים, שבעת קריעת ים סוף התגאה הים לעבור גבולו בעת הוליכו ה' ברוח קדים עזה כל הלילה, שבעת הסער דרך הים להתגאות ולעבור גבולו, ואתה משלת עליו אשר בשוא גליו, בזה עצמו שהתנשאו גליו וכמ''ש וברוח אפיך נערמו מים, עי''ז בעצמו אתה תשבחם ונצבו כמו נד נוזלים וקפאו תהומות וישם את הים לחרבה :
<b style="color: gray;">מלבי"ם ביאור המילות</b> תשבחם. תשפילם כמו משביח שאון ימים, ומשתתף עם שבח שגדרו שמשביח הדבר ומטיבו כמ''ש לקמן (קי''ז א') :
<h3>{יא}</h3>
אַתָּ֤ה דִכִּ֣אתָ כֶחָלָ֣ל רָ֑הַב בִּזְר֥וֹעַ עֻ֝זְּךָ֗ פִּזַּ֥רְתָּ אוֹיְבֶֽיךָ׃
<b style="color: gray;">רש"י</b> רהב . מצרים :
<b style="color: gray;">מצודת דוד</b> כחלל רהב . כמו החלל המדוכא כן דכאת רהב הם מצרים הקרוי רהב : פזרת אויביך . הם מלכי כנען :
<b style="color: gray;">מצודת ציון</b> דכאת . ענין כתיתה ושבירה :
<b style="color: gray;">מלבי"ם פירוש המילות</b> אתה, ועי''ז בעצמו דכאת את רהב שהם המצריים כחלל, ובזרוע עזך פזרת אויביך, שהזרוע מציין שיעשה הכל בכחו בלי עזר מהתחתונים או ממעשיהם, רק בכחו העליון לבדו :
<h3>{יב}</h3>
לְךָ֣ שָׁ֭מַיִם אַף־לְךָ֥ אָ֑רֶץ תֵּבֵ֥ל וּ֝מְלֹאָ֗הּ אַתָּ֥ה יְסַדְתָּֽם׃
<b style="color: gray;">מצודת דוד</b> לך שמים . שלך השמים : ומלואה . הבריות שממלאים את העולם :
<b style="color: gray;">מלבי"ם פירוש המילות</b> לך, ונגד ההנהגה הטבעיית שהזכיר בפסוק ט' שנעשית ע''י צבאות השמים ששם תתחיל הנהגת הטבע, אומר לך שמים, שהנהגת הטבע המתגלה במערכת השמים היא מיוחס לך, וגם אף לך ארץ, שאף הארץ ששם סוף ההנהגה הזאת היא לך ג''כ ותחת השגחתך, והראיה כי תבל ומלואה אתה יסדתם, שלפי הטבע היתה הארץ מכוסה במים, ולא היה אפשר שיהיה תבל שהוא חלק היבשה המיושב, ואתה יסדת את היבשה שימצאו תבל ומלואה, כמ''ש לה' הארץ ומלואה תבל ויושבי בה כי הוא על ימים יסדה כמו שפירשתי שם :
<b style="color: gray;">מלבי"ם ביאור המילות</b> ארץ, תבל. הבדלם מבואר בכ''מ, תבל מורה על חלק המיושב :
<h3>{יג}</h3>
צָפ֣וֹן וְ֭יָמִין אַתָּ֣ה בְרָאתָ֑ם תָּב֥וֹר וְ֝חֶרְמ֗וֹן בְּשִׁמְךָ֥ יְרַנֵּֽנוּ׃
<b style="color: gray;">מצודת דוד</b> וימין . הוא דרום כי מזרח נקרא קדם והעומד קדמת פניו לקדם מול השמש ימינו א''כ לדרום ומערב קרוי אחור כי אז אחוריו למערב : בשמך ירננו . ר''ל פלאי גבהם יעוררו הבריות לרנן בפלאי שמך :
<b style="color: gray;">מצודת ציון</b> תבור וחרמון . שמות הרים גבוהים :
<b style="color: gray;">תורה תמימה</b> אמר רפרם בר פפא אמר רב חסדא מיום שחרב בית המקדש לא הוגשמה רוח דרומית שנאמר ויגזור על ימין ורעב ויאכל על שמאל ולא שבעו וכתיב צפון וימין אתה בראתם וכו'.<small><span style="color: gray;">בבא בתרא כה ע"ב</span></small>
<b style="color: gray;">מלבי"ם פירוש המילות</b> צפון, מבאר איך יסד את התבל, שהארץ בצד צפון ובצד דרום אצל הצירים אינה ראויה לישוב מפני גודל הקור, ועז''א צפון וימין אתה בראתם, שיש הבדל בין בריאה ובין יצירה עשיה, שתחלה נבראה הארץ יש מאין והיתה עדיין תהו ובהו בלתי ראויה לישוב, ואח''כ יצר את הארץ ועשה אותה, היינו שתקן אותה שתהיה ראויה לישוב שזה נקרא בשם יצירה ועשיה, כמ''ש כה אמר ה' יוצר הארץ ועושה הוא כוננה לא תהו בראה, כמ''ש בפי' שם, אולם צד צפון וימין לא יצר ועשה ולא תקנם לישוב רק נשארו כפי שבראם תהו ובהו, אולם תבור וחרמון שהם באמצע הישוב הם נוצרו ונעשו ונתקנו לישוב והם והם בשמך ירננו, ששם תרון הארץ ותשמח כי פרוח תפרח ותגל אף גילת ורנן ע''י הישוב והברכה שנמצא שם :
<b style="color: gray;">מלבי"ם ביאור המילות</b> בראתם. ברא מורה על דבר בלתי נגמר כמ''ש בכ''מ :
<h3>{יד}</h3>
לְךָ֣ זְ֭רוֹעַ עִם־גְּבוּרָ֑ה תָּעֹ֥ז יָ֝דְךָ֗ תָּר֥וּם יְמִינֶֽךָ׃
<b style="color: gray;">מצודת דוד</b> זרוע עם גבורה . ר''ל זרועך נטויה על כל ובכולם תעשה גבורות : תרום ימינך . להיות עליון על כל :
<b style="color: gray;">מלבי"ם פירוש המילות</b> לך זרוע, הזרוע המוזכר אצל ה' תמיד תציין הכח הראשי המניע את היד הפועלת (כמו שהזרוע הוא הפרק העליון של היד שהיא מניעה את היד), ויציין אצל ה' הכח הראשון המניע לפעולותיו, והנה הזרוע של בשר ודם אינה שלו, שהכח הראשי המניע אותו לעשות פעולותיו הוא דבר חוצה לו, אם טבעי אם אלהיי, כי כל תנועה שבעולם י''ל סבה חוצה לה כנודע, אבל אתה לך הזרוע, הזרוע היא לך בעצמך, כי אתה המניע הראשון לכל דבר, וכן הגבורה של בשר ודם היא דבר חוצה לו בלתי נגדר בעצמותו, כי יצוייר אדם בלתי גבור, עד שהגבורה היא שם התואר נוסף על האדם חוץ מגדרו ועצמותו, אבל אתה לך גבורה, שהגבורה עצמיית לך לא שם תואר, כי ה' לא יתואר בתארים רק שה' יתברך הוא עצם הגבורה, והנה הגבורה היא שם צרופיי, שלא תתראה הגבורה רק על ידי דבר אחר חלוש בערכו, ע''י שיתגבר דבר על דבר חוצה לו, וא''כ הגבורה היא רק בערך זולתו החלוש ממנו, אבל אתה לך גבורה, אינה אצלך שם צרופיי ע''י זולתך, כי לא נמצא דבר זולתך אחר שהכל מאתך, רק שהגבורה מתעצמת בזרוע שלך בעצמך, עד שראשית הכח הבב''ת מתעצם עם הגבורה, עד שלך זרוע עם הגבורה, שהגבורה נקשרת בזרוע שלך, ומבאר הדבר תעוז ידך תרום ימינך, שגבורת ה' אשר תתגלה ע''י הנסים והנפלאות שיתגבר על הטבע, תדמה במשל, כמי שמניע גלגל הריחים בכח גדול בידו השמאלית, ובידו הימנית יעצור בעד הנעת היד השמאלית ויגלגל את הגלגל לצד האחר הפך מתנועת היד השמאלית, ויראה כחו שידו הימנית תגבר ותרום בכח על עוז של ידו השמאלית, שבזה יראה גבורתו בעצמו שיד ימינו תרום ותגבר על יד שמאלו, וכן ה' יניע ויסבב את גלגל המערכת והטבע בידו השמאלית ותעוז ידו להניע אבירים בכחו, וע''י ההנהגה הפלאיית יעצור וישדד הנעת הגלגל והמערכה בידו הימנית, ימין ה' עושה חיל על הנהגת הטבע המיוחסת אל יד השמאל, ויראה גבורתו בו בעצמו, שהגם שתעז ידך השמאלית בהנהגת הטבע, בכ''ז תרום ימינך בהנהגה הנסיית על ידך השמאלית המנהגת את הטבע, וא''כ גבורתך אינה נודעת ע''י דבר זולתך רק לך זרוע עם גבורה :
<b style="color: gray;">מלבי"ם ביאור המילות</b> זרוע. הוא פרק העליון של היד ומציין תמיד תנועה הראשיית, כמ''ש ישעיה (נ''א ט' ס''ב ח') ובכ''מ. ידך ימינך. יד הוא השמאל כנ''ל (כ''ב ט') :
<h3>{טו}</h3>
צֶ֣דֶק וּ֭מִשְׁפָּט מְכ֣וֹן כִּסְאֶ֑ךָ חֶ֥סֶד וֶ֝אֱמֶ֗ת יְֽקַדְּמ֥וּ פָנֶֽיךָ׃
<b style="color: gray;">מצודת דוד</b> מכון . הכנת כסאך היא בצדק ובמשפט לא לפי כח הזרוע : יקדמו פניך . יקדימו לבוא לפניך להנהיג בהם את בני העול' :
<b style="color: gray;">תורה תמימה</b> ומנלן דאיקרי שמים דכתיב ואתה תשמע השמים מכון שבתך ערבות שבו צדק משפט וצדקה גנזי חיים וגנזי שלום וגנזי ברכה ונשמתן של צדיקים ורוחות ונשמות שעתיד להיבראות וטל שעתיד הקב"ה להחיות בו מתים צדק ומשפט דכתיב צדק ומשפט מכון כסאך וכו'.<small><span style="color: gray;">חגיגה יב ע"ב</span></small>
<b style="color: gray;">מלבי"ם פירוש המילות</b> צדק ומשפט מכון כסאך, אחר שבאר שני מיני ההנהגות שבם ינהיג ה' את עולמו, שקראם בשם חסד ואמת או אמונה, מסיים לאמר שהכסא שעליה ישב ה' להנהיג את ברואיו התחתונים, (כי כסא ה' המוזכר בתנ''ך מציין הנהגתו את העולם התחתון), היא מכוננת על צדק ומשפט, כי גדר המשפט הוא מה שיעשה לפי הדין הקבוע, וגדר הצדק הוא מה שיעשה לפנים משורת הדין, שאז לא ישקיף השופט על הנימוס הקבוע רק על הזמן והענין והנשפטים, וכן ינהיג ה' את עולמו לפעמים במשפט, והיא בהנהגה הטבעית המסודרת, שהכל קצוב ושקול בפלס לפי נימוסים וחקים קבועים לא ישתנו ולא יבדילו בין הראוי ובין הבלתי ראוי רק העולם כמנהגו נוהג לתת לכל נמצא חקו, ולפעמים ינהיג בצדק, שישקיף לפי הזמן והענין ולפי מעשה הננמצאים, והוא ההנהגה הנסיית ההשגחיית שאינה נמדדת לפי חקי הטבע הקבועים, והנה שורש המשפט הוא האמת הנמצא בנפש השופט, ושורש הצדק הוא החסד המוטבע בנפשו, שע''י שנשרש בלב השופט אהבת האמת לא יטה מן המשפט הקבוע, וע''י שנשרש בלבו אהבת החסד יטה אל הצד לפנים משורת הדין לעשות חסד אעפ''י שאינו כפי המשפט הקבוע ואמתת הנימוס לאמתו, וכן יאמר אצל ה' שמה שצדק ומשפט מכון כסאך, זה נמשך ע''י שחסד ואמת יקדמו פניך, שע''י שהחסד יקדמו פניך תעשה צדק, וע''י האמת תעשה משפט, עד שמשני השרשים הקבועים במדותיך שהם חסד ואמת, יתגלו בהנהגה התחתונה צדק ומשפט, שהיא הנהגה הטבעיית לפי המשפט וההנהגה הנסיית לפי הצדק :
<b style="color: gray;">מלבי"ם ביאור המילות</b> צדק ומשפט. עי' ישעיה א' כ''א :
<h3>{טז}</h3>
אַשְׁרֵ֣י הָ֭עָם יוֹדְעֵ֣י תְרוּעָ֑ה יְ֝הוָ֗ה בְּֽאוֹר־פָּנֶ֥יךָ יְהַלֵּכֽוּן׃
<b style="color: gray;">רש"י</b> יודעי תרועה . שיודעין לרצות את בוראם בראש השנה בתרועה שמסדרים עליה מלכיות זכרונות ושופרות :
<b style="color: gray;">מצודת דוד</b> יודעי תרועה . היודעים להתחבר ולהדבק במקום : באור פניך . המה ילכו באור התשועה הבאה מלפניך :
<b style="color: gray;">מצודת ציון</b> תרועה . ענין התחברות וריעות וכן ותרועת מלך בו ( במדבר כג ) :
<b style="color: gray;">מלבי"ם פירוש המילות</b> אשרי העם, אחר שדבר על כל פרטי ההנהגה הכללית בשני חלקיה, שב לדבר על הנהגה השגחיית פרטיית המיוחדת ומסוגלת לעם ה', אשר המה בלתי נתונים תחת הנהגת המציאות הכללי ואל החסד והאמת או הצדק והמשפט הכללי, רק אל חסד ואמת וצדק ומשפט פרטי השגחיי נעלה ומרומם מן הכללי ומיוחד אליהם לבדם, ועז''א אשרי העם היודעים תרועת מלך, והוא שיתחברו עם ריעם ודודם העליון, כמ''ש ה' אלהיו עמו ותרועת מלך בו, עד שימשכו השפע מאתו בלא אמצעי, כי אז באור פניך יהלכון, לא ע''י צבא השמים, ולא ע''י סוד קדושים שהם המלאכים, רק מונהגים ע''י ה' בעצמו בבלי אמצעי :
<b style="color: gray;">מלבי"ם ביאור המילות</b> תרועה. כמו ותרועת מלך בו, מענין ריעות והתחברות :
<h3>{יז}</h3>
בְּ֭שִׁמְךָ יְגִיל֣וּן כָּל־הַיּ֑וֹם וּבְצִדְקָתְךָ֥ יָרֽוּמוּ׃
<b style="color: gray;">מצודת דוד</b> בשמך . בתשועת שמך יגילון כל הימים :
<b style="color: gray;">מצודת ציון</b> יגילון . מל' גילה ושמחה :
<b style="color: gray;">מלבי"ם פירוש המילות</b> בשמך, ואז יקבלו שני מיני ההנהגות האלה בדדרך נפלא מאד, עד שבהנהגה הטבעיית בשמך יגילון כל היום, שם ה' מציין ההנהגה הטבעיית הקבועה (שעז''א ה' שמך לעולם ה' זכרך לדוד ודוד, שהשם הוא הקבוע תמיד שהוא פרסומו ע''י ההנהגה הטבעיית שהיא קבוע לעולם בלי שינוי, והזכר הוא המעשה שיעשה לפרקים שע''י יזכרו אותו שהוא הנס והפלא שזה אינו קבוע תמיד רק מתחדש לפי הדור), ויש הבדל בין שמחה וגיל, ששמחה היא השמחה התמידית, וגיל הוא על דבר מתחדש כמו מציאה בשורה טובה ודומיה, ולפ''ז מהראוי שישמחו על ההנהגה הטבעיית, ויגילו על הנס והפלא, רצוני שעל הטבע לא שייך גילה, שאינו דבר מתחדש רק מתמיד ורגיל, ולא יצדק לומר שיגיל אדם על שיש לו שתי ידים ושתי עינים והוא בריא אולם, שזה מגדר השמחה על דבר המתמיד, ולא יתכן גילה רק על הנס שהוא דבר מתחדש לפי שעה, כ''ז בהנהגה הטבעיית הפשוטה, לא כן בהנהגה הטבעיית המיוחדת לעם ה' שהיא בהשגחת ה' התמידית, יצוייר בה גילה, כמשל הבן האהוב לפני אביו והוא מפקח עליו תמיד בכל רגע לתת לו טרף חקו הקבוע בעצמו, שיגיל בכל עת על אהבת אביו והשגחתו עליו המתחדשת בכל רגע. והיא נבדלת מן הגילה על הנס והפלא שזה לא יתמיד כל היום, כי הפלא אינו מתמיד, אבל בשמך יגילון כל היום, כי השגחה זו מתמדת, ונגד ההנהגה הפלאיית אמר בצדקתך ירומו, שגדר הצדקה הבא אצל ה' הוא מה שיעשה ה' מצד אלהותו שלא בהשקף על מעשי בני אדם והכנתם, וצדקה זו אין לה גבול כמו שה' יתברך בלתי ב''ת, ועז''א בצדקתך ירומו בכל עת למעלה ראש :
<b style="color: gray;">מלבי"ם ביאור המילות</b> יגילון. גדרו למעלה (כ''א ב'), ובצדקתך גדר צדקה שאצל ה' ישעיה (נ''ט מ''ו) :
<h3>{יח}</h3>
כִּֽי־תִפְאֶ֣רֶת עֻזָּ֣מוֹ אָ֑תָּה וּ֝בִרְצֹנְךָ֗ (תרים) [תָּר֥וּם] קַרְנֵֽנוּ׃
<b style="color: gray;">רש"י</b> וברצונך . שאתה מתרצה להם אפימאנ''ט בלע''ז :
<b style="color: gray;">מצודת דוד</b> תפארת . אתה הוא המפאר חזקם ובעת תמלא רצון תרום קרן ממשלתנו :
<b style="color: gray;">מלבי"ם פירוש המילות</b> כי, מבאר זאת בפרטות נגד מ''ש בשמך יגילון כל היום מפרש כי תפארת עוזמו אתה, עוז מציין תמיד העוז הטבעיי, ועוז הטבעיי שיש לכל אדם לא יצדק בו תפארת, שלא יתפאר אדם במעלה טבעיית וע''כ לא יצדק בו גילה כנ''ל, כי הוא דבר קנוי לו בטבע ומתמיד כפי טבעו, אבל עוזם זה הטבעי יתפארו בו לפני רבים עמים, אחר שהוא ע''י השגחתך ואתה הוא תפארת עוזמו, שעוזם הוא מה' וזה מעיד שהם עם סגולה וגוי קדוש לה' וזה תפארתם, וע''כ יגילו כל היום, ונגד מ''ש ובצדקתך ירומו מפרש וברצונך תרום קרננו, שהצדקה האלהית שבה יעשה מעשים נפלאים מצד אלהותו שלא בהשקף על המקבל, הוא דבר התלוי ברצונו הפשוט לבד כי לא יעשה זה בעבור שכן חייב המשפט והדין רק בעבור שכן רוצה, וברצון הזה הנשגב תרום קרננו תמיד למעלה ראש, כמ''ש ובצדקתך ירומו :
<b style="color: gray;">מלבי"ם ביאור המילות</b> תפארת עז. כשבאו אצל ה' יציין בעז הנהגת הטבע, ובתפארת הנהגה הנסיית כמ''ש בכ''מ :
<h3>{יט}</h3>
כִּ֣י לַֽ֭יהוָה מָֽגִנֵּ֑נוּ וְלִקְד֖וֹשׁ יִשְׂרָאֵ֣ל מַלְכֵּֽנוּ׃
<b style="color: gray;">מצודת דוד</b> כי לה' וגו' . כאשר היה מגננו לה' אז תרומם קרן ר''ל כאשר היו המלכים המגינים על עמים יראי ה' אז משלו ממשל רב : ולקדוש וגו' . כפל הדבר במ''ש :
<b style="color: gray;">מלבי"ם פירוש המילות</b> כי לה', מבאר שנית שני דברים אלה, שנגד ההשגחה באמצעות הטבע אומר כי לה' מגננו, ונגד ההשגחה באמצעות הפלאות אומר ולקדוש ישראל מלכנו, כי יבואר אצלנו תמיד שיש הבדל בין כשיזכיר שם הויה סתם, שאז ידבר עליו מצד שהו בורא העולם ומהוה ומנהיג ומקיים המציאות הכללי בהנהגה הכללית, ובין כשיזכירנו בכינוי אל ישראל כמו אלהי ישראל אביר ישראל קדוש ישראל, שאז ידבר עליו מצד המעשים הנפלאים שיעשה לעם ישראל והקשר והדיבוק שיש לו עמהם, וכשיזכיר שם קדוש ישראל יכוין על הקשר שיש לו עמהם ע''י קדושת מעשיהם, עפ''ז אמר נגד ההשגחה באמצעות הטבע שזה קורא מגננו, מה שהוא מגן לנו כפי הטבע, זה מיוחס לה' בורא ומנהיג המציאות הכללי, ונגד הנסים והפלאות הגבוהים שיתרוממו ע''י מלכות בית דוד אומר ולקדוש ישראל מלכנו, שמלכנו והנסים שיתנוססו אליו הוא מיוחס לשם קדוש ישראל מצד השגחתו המתרוממת ע''י קדושת מעשיהם, - ועתה נעתק לספר בפרטות מ''ש ולקדוש ישראל מלכנו, ויציע בארך ההשגחה שנתגלה אל מלכות ב''ד ואיך גם בזה נודעו שני הדרכים אשר נתגלו בהנהגה הכללית הנקראים בשם חסד ואמונה :
<b style="color: gray;">מלבי"ם ביאור המילות</b> ה', קדוש ישראל. הבדלם ישעיה (א' ד') ובכ''מ בתנ''ך :
<h3>{כ}</h3>
אָ֤ז דִּבַּ֥רְתָּֽ־בְחָ֡זוֹן לַֽחֲסִידֶ֗יךָ וַתֹּ֗אמֶר שִׁוִּ֣יתִי עֵ֭זֶר עַל־גִּבּ֑וֹר הֲרִימ֖וֹתִי בָח֣וּר מֵעָֽם׃
<b style="color: gray;">רש"י</b> לחסידיך . נתן הנביא וגד החוזה : שויתי עזר . על דוד לעזור לו תמיד :
<b style="color: gray;">מצודת דוד</b> אז . בעת המלכת אותו דברת בחזון לחסידך הוא שמואל הנביא : שויתי . ר''ל נתתי לדוד כח וממשלה : בחור . הנבחר שבכולן הרימותי מתוך העם להמליכו :
<b style="color: gray;">מצודת ציון</b> בחזון . במראה נבואה : הרימותי . מל' הרמה והתנשאות :
<b style="color: gray;">תורה תמימה</b> מכאן א"ר פנחס בן יאיר תורה מביאה לידי זהירות זהירות מביאה לידי זריזות זריזות מביאה לידי נקיות נקיות מביאה לידי פרישות פרישות מביאה לידי טהרה טהרה מביאה לידי (חסידות חסידות) מביאה לידי ענוה ענוה מביאה לידי יראת חטא יראת חטא מביאה לידי (קדושה קדושה) מביאה לידי רוח הקודש רוח הקודש מביאה לידי תחיית המתים וחסידות גדולה מכולן שנאמר אז דברת בחזון לחסידיך ופליגא דרבי יהושע בן לוי דא"ר יהושע בן לוי ענוה גדולה מכולן שנאמר רוח ה' אלהים עלי יען משח ה' אותי לבשר ענוים חסידים לא נאמר אלא ענוים הא למדת שענוה גדולה מכולן:<small><span style="color: gray;">עבודה זרה כ ע"ב</span></small>
חסידות מביאה לידי רוח הקדש דכתיב אז דברת בחזון לחסידיך רוח הקדש מביאה לידי תחיית המתים דכתיב ונתתי רוחי בכם וחייתם תחיית המתים מביאה לידי אליהו זכור לטוב דכתיב הנה אנכי שולח לכם את אליה הנביא לפני בא יום ה' הגדול והנורא וכו'.<small><span style="color: gray;">שקלים ט ע"ב</span></small>
<b style="color: gray;">מלבי"ם פירוש המילות</b> אז דברת בחזון לחסידיך שדבר אל נתן הנביא בשביל דוד (ש''ב ז') ותאמר שויתי, מבאר איך הקדים לו החסד והאמונה הפרטית, כי האמונה הוא מה שיעשה לפי הכנת המקבל ומעשיו, והחסד הוא מה שיעשה מצד בחירתו אותו בלא השקף על זכות ומעשה רק מצד הבחירה, נגד האמונה כפי ההכנה אמרם שויתי עזר על גבור, מלת שויתי מורה שמשים דבר אל דבר כפי השווי והראוי לו, שויתי לו עזר מצד שהוא גבור ומוכן בעצמו שיקבל שפע הגבורה, שויתי עליו כפי הכנת גבורותו, ונגד החסד אמר הרימותי בחור מעם, הרימותיו מן העם מצד הבחירה מבלי הכנה כלל רק שבחרתיו לכך :
<b style="color: gray;">מלבי"ם ביאור המילות</b> שויתי. עי' למעלה (י''ז ח') :
<h3>{כא}</h3>
מָ֭צָאתִי דָּוִ֣ד עַבְדִּ֑י בְּשֶׁ֖מֶן קָדְשִׁ֣י מְשַׁחְתִּֽיו׃
<b style="color: gray;">מצודת דוד</b> מצאתי . אותו מצאתי בבני ישי ומשחתיו על ידך :
<b style="color: gray;">תורה תמימה</b> התם כתיב הנמצאות הכא כתיב מצאתי דוד עבדי בשמן קדשי משחתיו וכו'.<small><span style="color: gray;">יבמות עז ע"א</span></small>
ויואש ושרף אלו מחלון וכליון ולמה נקרא שמן יואש ושרף יואש שנתיאשו מן הגאולה שרף שנתחייבו שריפה למקום אשר בעלו למואב שנשאו נשים מואביות וישבי לחם זו רות המואביה ששבה ונדבקה בבית לחם יהודה והדברים עתיקים דברים הללו עתיק יומיא אמרן [דכתיב מצאתי דוד עבדי וכתיב שתי בנותיך הנמצאות]:<small><span style="color: gray;">בבא בתרא צא ע"ב</span></small>
<b style="color: gray;">מלבי"ם פירוש המילות</b> מצאתי, מפרש נגד האמונה כפי ההכנה, אמר מצאתי דוד עבדי, שמצאתי אותו מוכן לכך מצד שהוא עבדי ועובד אותי, ונגד החסד העליון אמר בשמן קדשי משחתיו, מבלי השקף על ההכנה כי השפעתי עליו קדושה עליונה ע''י משיחתי, (בכתוב הקודם דבר נגד הצלחות הזמניות גבורה ונצחון האובים, ופה מדבר נגד אושר הרוחני והקדושה) :
<h3>{כב}</h3>
אֲשֶׁ֣ר יָ֭דִי תִּכּ֣וֹן עִמּ֑וֹ אַף־זְרוֹעִ֥י תְאַמְּצֶֽנּוּ׃
<b style="color: gray;">מצודת דוד</b> תכון עמו . תהיה נכונה עמו לעזרה : תאמצנו . להתגבר עוד על שונאיו :
<b style="color: gray;">מצודת ציון</b> תאמצנו . מל' אומץ וכח :
<b style="color: gray;">מלבי"ם פירוש המילות</b> אשר, נגד האמונה כפי ההכנה אמר אשר ידי תכון עמו, שע''פ הכנתו אהיה לו לסעד כאילו ידי עם ידו פועלים ביחד ואני רק הגומר ונגד החסד אמר אף זרועי תאמצנו, שמבואר אצלי שיש הבדל בין יד לזרוע שיד ה' היינו הפעולות שיעשה לפי מעשי התחתונים והכנתם, והזרוע תציין הפעולות שיעשה מעצמו בלי השקף על מעשה התחתונים, שכמו שפרק הזרוע הוא המניע את היד כן תרמוז בדברים הגיונים על ראשית התנועות וסבתם, ולכן על מה שיכון עמו לפי הכנתו אמר ידי, ועל מה שיאמצהו שלא בהשקף על מעשיו רק מצד חסד ה' אמר שיאמצהו בזרועו, שלא בהשקף על זכותו :
<b style="color: gray;">מלבי"ם ביאור המילות</b> ידי זרועי. כנ''ל פסוק י''ד :
<h3>{כג}</h3>
לֹֽא־יַשִּׁ֣א אוֹיֵ֣ב בּ֑וֹ וּבֶן־עַ֝וְלָ֗ה לֹ֣א יְעַנֶּֽנּוּ׃
<b style="color: gray;">רש"י</b> לא ישיא אויב בו . לא יגבור עליו להיות לו כנושה :
<b style="color: gray;">מצודת דוד</b> לא ישיא . לא יהיה לו כנושה לקחת עשרו :
<b style="color: gray;">מצודת ציון</b> ישיא . ענין הלואה כמו כי תשה ברעך ( דברים כד ) : יעננו . מל' ענוי :
<b style="color: gray;">מלבי"ם פירוש המילות</b> לא ישיא אויב בו, יש הבדל בין צר אויב שונא, הצר הוא המציר בפעל, אם מחמת איבה, או לפעמים יהיה להנאתו, עד שיצויר צר שאינו אויב, והאויב אינו מציר בפעל רק נוטר איבה עליו, ויש הבדל בין אויב לשונא, האויב איבתו גלויה והשונא הוא בלב, סבת האיבה יהיה לרוב קנאה או מריבה או רעה שעשה לו, וסבת השנאה יהיה שמואס בו, או מפני מדותיו הפחותים או בלא טעם, עד שימצא שונא שאינו אויב דורש רעה, כי מצאנו שנאה גם על דברים הגיונים, שונא שקר, שונא בצע, ולא יתכן בם שם איבה, וימצא איבה בלא שנאה שישמור איבה על איש חמודות, שלולא האיבה לא היה גועל אותו, ויש הבדל בין שונא בקל ובין משנא בפועל, שמשנא מורה שמשניאו בעיני אחרים וממאיס מעשיו ומדותיו, ותחלה אמר שהאויב לא ישיא בו, שדרך האויב שלא לצור בעצמו ולא להשניאו, שזה נקרא צר או משנא, רק להודיע איבתו הגלויה ולהשיא בו משאת שוא ומדוחים, ונמצא אויב ובן עולה, האויב משיא בדבור, ובן עולה יעננו בענוים בפעל, עפ''ז אמר ששני אלה לא יריעו לו, וחוץ מזה גם אנכי אריב ריבו :
<b style="color: gray;">מלבי"ם ביאור המילות</b> (כג-כד) אויביו, צריו, משנאיו. הבדלם התבאר בכ''מ ותמצאם בספר זה (ח' ג', י''ג ה', י''ח ח', שם מ''א, כ''א ט', ל''ה י''ט, ל''ח כ', מ''ד ח', י''א, נ''ה י''ג, ס''ח ב', ס''ט ה', ע''ד י', פ''א ט''ו ט''ז, פ''ג ג', ק''ו י') :
<h3>{כד}</h3>
וְכַתּוֹתִ֣י מִפָּנָ֣יו צָרָ֑יו וּמְשַׂנְאָ֥יו אֶגּֽוֹף׃
<b style="color: gray;">מצודת ציון</b> וכתותי . ענין רציצה ושבירה : אגוף . מל' מגפה :
<b style="color: gray;">מלבי"ם פירוש המילות</b> וכתותי מפניו צריו שיבואו לצור עליו ולהלחם בו, אכות אותם בעת מלחמתם עמו, ומשנאיו שמבאישים ריחו בעיני הבריות, אגוף במגפה, עד שכולם יתרחקו מהם כמו שמתרחקים מהנגפים :
<h3>{כה}</h3>
וֶֽאֶֽמוּנָתִ֣י וְחַסְדִּ֣י עִמּ֑וֹ וּ֝בִשְׁמִ֗י תָּר֥וּם קַרְנֽוֹ׃
<b style="color: gray;">מצודת דוד</b> עמו . יהיו תמיד עמו : ובשמי . בעזר שמי :
<b style="color: gray;">מלבי"ם פירוש המילות</b> ואמונתי וחסדי עמו, ויהיה עמו בין אמונתי מה שאעשה לו ע''פ מעשיו, ובין חסדי מה שאעשה לו מצד בחירתי אותו בלא השקף על הזכות, וע''י שידעו הכל שהוא מושגח מאתי, בשמי תרום קרנו, כי יראו ששמי נקרא עליו וייראו ממנו :
<h3>{כו}</h3>
וְשַׂמְתִּ֣י בַיָּ֣ם יָד֑וֹ וּֽבַנְּהָר֥וֹת יְמִינֽוֹ׃
<b style="color: gray;">מצודת דוד</b> ידו . ממשלתו יהיה בהולכי ימים ונהרות למרחקי ארץ :
<h3>{כז}</h3>
ה֣וּא יִ֭קְרָאֵנִי אָ֣בִי אָ֑תָּה אֵ֝לִ֗י וְצ֣וּר יְשׁוּעָתִֽי׃
<b style="color: gray;">מצודת דוד</b> אבי אתה . ר''ל כל בטחונו יהיה עלי כבטחון הבן על האב :
<b style="color: gray;">מצודת ציון</b> וצור . ענין חוזק :
<b style="color: gray;">מלבי"ם פירוש המילות</b> (כז-כח) הוא יקראני, מצייר ענינו עם ה' כענין האדם שצריך אל אושרו, {{{א}}} אב המולידו המביאו אל המציאות, והאב זוכה לבנו בכחות גופו וישמרהו עד היותו לאיש, {{{ב}}} מלמדו, ומלכו שהמלמד יורהו אושר הנפש תורה וחכמה ואמונה, והמלך יושיעהו בהנהגה המדינית וישמיהו לשר וקצין, עז''א שהוא יקראני אבי אתה, ובעבור זה אף אני בכור אתנהו, שאשלימהו בכל כחותיו הטבעיים וכל צרכיו כאב את בן בכורו, ויקראני אלי וצור ישועתי, אלי המורני אמונה אמונת האל, וצור ישועתי מכל צרה, ובעבור זה אתנהו עליון למלכי ארץ :
<h3>{כח}</h3>
אַף־אָ֭נִי בְּכ֣וֹר אֶתְּנֵ֑הוּ עֶ֝לְי֗וֹן לְמַלְכֵי־אָֽרֶץ׃
<b style="color: gray;">רש"י</b> בכור אתנהו . גדול אתנהו :
<b style="color: gray;">מצודת דוד</b> בכור אתנהו . להיות גדול על כל כמו הבכור על שאר הבנים : עליון וגו' . כפל הדבר במ''ש לתוספת ביאור :
<h3>{כט}</h3>
לְ֭עוֹלָ֗ם (אשמור־)[אֶשְׁמָר־]ל֣וֹ חַסְדִּ֑י וּ֝בְרִיתִ֗י נֶאֱמֶ֥נֶת לֽוֹ׃
<b style="color: gray;">מצודת דוד</b> ובריתי . הברית שכרתי לו תהיה נאמנת ומקוימת :
<b style="color: gray;">מלבי"ם פירוש המילות</b> לעולם אשמר לו חסדי, באר שישמור לו החסד והאמונה לעולם, שגם בעת שיופסקו המעשים שבעבורם הבטחתי לו המלכות, בכ''ז אשתדל שלא ימוש החסד והאמונה, ור''ל כי מה שיעשה ה' מצד האמונה שהיא ההבטחה עפ''י המעשים, תופסק בעת תופסק המעשה שבעבורו הבטיח לו הטוב ההוא, וכן מה שיעשה ה' מצד החסד לבד הגם שאינו תלוי במעשה יופסק אם ימצא איש אחר שהוא יותר ראוי אל החסד הזה, אבל המעשה שיעשה ה' מצד החסד והאמונה באחד, כמו מלכות בית דוד, שהתחלתה היה ע''י אמונה שהוא מעשים טובים של דוד, רק שע''י המע''ט לא היה מחויב לבנות לו בית נאמן שתהיה המלכות לביתו בירושה, שפרט זה היה מצד החסד, ובכ''ז בא החסד בסבת המעשים שהיה התחלה לזה, דבר זה לא יבוטל עולם, (כמ''ש זה בארך בש''ב סימן ז'), רק אז יעשה ה' שההתחלה שבעבורה עשה לו את החסד הזה לא ימוש לעולם, והיינו שיכין את בניו תמיד שלא יתמוטטו ממעשיהם הטובים עד אופן שימיש החסד מהם, כי יחזירם תמידד למוטב עד שימצאו תמיד המעשים טובים שהיה התחלה אל החסד הזה וכמו שיבאר, וז''ש שלעולם אשמר לו חסדי, ועי''כ בריתי תהי' נאמנת לו מצד האמונה ומעשיהם הטובי' שיתמידו תמיד, ועי''כ.
<h3>{ל}</h3>
וְשַׂמְתִּ֣י לָעַ֣ד זַרְע֑וֹ וְ֝כִסְא֗וֹ כִּימֵ֥י שָׁמָֽיִם׃
<b style="color: gray;">מצודת דוד</b> ושמתי וגו' . שיהיו גם המה בממשלה ההיא : וכסאו . כסא זרעו :
<b style="color: gray;">מלבי"ם פירוש המילות</b> ושמתי לעד זרעו, שגם אם יחטאו יתקיימו לעד, כי אחזיר אותם בתשובה, וכסאו (אשים לעד) כימי שמים, ועתה יבאר איך יהיה זה, והלא יש אופן שיחטאו בניו ויפסקו החסד והאמונה, אומר.
<h3>{לא}</h3>
אִם־יַֽעַזְב֣וּ בָ֭נָיו תּוֹרָתִ֑י וּ֝בְמִשְׁפָּטַ֗י לֹ֣א יֵלֵכֽוּן׃
<b style="color: gray;">מצודת דוד</b> אם יעזבו . אבל אם יעזבו בניו תורתי :
<b style="color: gray;">מלבי"ם פירוש המילות</b> אם יעזבו, ר''ל בין אם יהיה חטאם מצד הכפירה בדעות ואמונה, שזה נקרא עון בכתבי הקדש, וזה שיעזבו תורתי, שהם הלמודים באמונות ודעות, ובמשפטי לא ילכון שהם הלמודים בעניני ההנהגה בין אדם לחבירו, ובין אם יהיה חטאם מצד המרד, שיחזיקו בתורה ומשפט היינו בהדת בכלל, רק ימרדו ולא יקיימו מצות חלקיות ופרטי הדת, ועז''א.
<b style="color: gray;">מלבי"ם ביאור המילות</b> (לא-לב) תורתי, משפטי. עי' ישעיה (מ''ב ד'). חקותי, מצותי. עי' לקמן (סי' קי''ט) :
<h3>{לב}</h3>
אִם־חֻקֹּתַ֥י יְחַלֵּ֑לוּ וּ֝מִצְוֹתַ֗י לֹ֣א יִשְׁמֹֽרוּ׃
<b style="color: gray;">מלבי"ם פירוש המילות</b> אם חקתי יחללו שהם המצות שאין להם טעם, ומצותי לא ישמרו שהם המצות שיש להם טעם שכלי, וזה הפשע מצד המרד שמאמין בעיונו בתורה ומשפט רק שעובר על פרטיהם בפעולותיו :
<h3>{לג}</h3>
וּפָקַדְתִּ֣י בְשֵׁ֣בֶט פִּשְׁעָ֑ם וּבִנְגָעִ֥ים עֲוֹנָֽם׃
<b style="color: gray;">רש"י</b> ופקדתי בשבט פשעם . כך אמר לו נתן הנביא על שלמה ( ש''ב ז' ) אשר בהעותו והוכחתיו בשבט אנשים , זה רזון בן אלידע שעמד לשטן לו ובנגעי בני אדם זה אשמדאי שהשדים בני אדם הראשון היו :
<b style="color: gray;">מצודת דוד</b> ופקדתי . אז אחסר מהם המלוכה בעבור פורעניות גמול פשעם : ובנגעים . אייסרם בנגעים גמול עוונם :
<b style="color: gray;">מצודת ציון</b> ופקדתי . ענין חסרון כמו ויפקד מקום דוד ( ש''א כ ) : בשבט . ר''ל מוסר פורעניות :
<b style="color: gray;">תורה תמימה</b> עבר על כריתות ומיתות בית דין ועשה תשובה תשובה ויוה"כ תולין ויסורין ממרקין שנאמר ופקדתי בשבט פשעם ובנגעים עונם וכו'.<small><span style="color: gray;">יומא פו ע"א</span></small>
אמר רב אמי וכו' אין יסורין בלא עון דכתיב ופקדתי בשבט פשעם ובנגעים עונם וכו'.<small><span style="color: gray;">שבת נה ע"א</span></small>
<b style="color: gray;">מלבי"ם פירוש המילות</b> ופקתי בשבט פשעם, אם יהיה החטא מצד הפשע שהוא המרד, אפקוד בשבט, ואם יהיה החטא מצד העון שהוא הכפירה, אפקוד בנגעים, והוא מדה כנגד מדה, שהעון הוא ענין דבוק בנפש עצמה ושום בשכל שהוא עצמות האדם, כן יענש בנגע גופו שהוא בא מעצמותו, וכמו שהפשע אין לו שורש בנפש, רק בגופו שמורד, שאינו עצמות האדם העקרי, כן יכהו בשבט שהוא דבר שהוא חוץ ממנו, ובכ''ז.
<b style="color: gray;">מלבי"ם ביאור המילות</b> פשעם, עונם. הפשע הוא המרד, והעון הוא המעוה מצד שכלו, כמ''ש בכ''מ :
<h3>{לד}</h3>
וְ֭חַסְדִּי לֹֽא־אָפִ֣יר מֵֽעִמּ֑וֹ וְלֹֽא־אֲ֝שַׁקֵּ֗ר בֶּאֱמוּנָתִֽי׃
<b style="color: gray;">מצודת דוד</b> וחסדי . אבל לא אפיר חסדי מכל וכל לקחת ממנו המלוכה לעולם כי תשוב לזרעו בימי המשיח : באמונתי . במה שהבטחתיו באמונה :
<b style="color: gray;">מצודת ציון</b> אפיר . מל' הפרה וביטול :
<b style="color: gray;">מלבי"ם פירוש המילות</b> וחסדי לא אפיר מעמו, וישאר החסד קיים, וגם תשאר האמונה והבטחון וההבטחה, ועז''א ולא אשקר באמונתי, כי הבלתי מקיים הבטחתו הוא משקר בדברים :
<h3>{לה}</h3>
לֹא־אֲחַלֵּ֥ל בְּרִיתִ֑י וּמוֹצָ֥א שְׂ֝פָתַ֗י לֹ֣א אֲשַׁנֶּֽה׃
<b style="color: gray;">מצודת דוד</b> לא אחלל בריתי . מכל וכל לכלות המלוכה מזרעו :
<b style="color: gray;">מלבי"ם פירוש המילות</b> לא אחלל בריתי, נגד מ''ש (פ' ד') כרתי ברית לבחירי שהיה מצד החסד, ומוצא שפתי לא אשנה נגד מ''ש נשבעתי לדוד עבדי, הגם שהיה זה מצד שהוא עבדי ועתה משו ממצותי, בכ''ז לא אשנה אחר שיצא ההבטחה משפתי :
<h3>{לו}</h3>
אַ֭חַת נִשְׁבַּ֣עְתִּי בְקָדְשִׁ֑י אִֽם־לְדָוִ֥ד אֲכַזֵּֽב׃
<b style="color: gray;">רש"י</b> אם לדוד אכזב . לשון לא יכזבו מימיו ( ישעיה נח ) פיילנצ''א בלע''ז :
<b style="color: gray;">מצודת דוד</b> אחת וגו' . שבועה מיוחדת נשבעתי בקדושתי והיא תקום ולא תשתנה : אם לדוד אכזב . גזם ולא אמר והרי הוא כאילו אמר כך וכך יהיה אם אכזב לדוד , ואמר לשון הנופל באדם וכן אם יבואון אל מנוחתי ( לקמן צ''ה ) ורבים כמוהו :
<b style="color: gray;">מצודת ציון</b> אכזב . מל' כזב ושקר :
<b style="color: gray;">מלבי"ם פירוש המילות</b> אחת נשבעתי, ר''ל כי הנשבע לחברו על תנאי נמצא בשבועתו שני דברים, התנאי והשבועה, עד שחיוב השבועה לא תחול רק אם יתקיים התנאי, למשל אם ילכו בתורת ה' אז יקים להם את שבועתו, אבל הנשבע בלי תנאי לא נמצא בשבועתו רק דבר אחד שהיא השבועה, וז''ש אחת נשבעתי בקדשי, שדומה כאילו נשבעתי בלא תנאי, אם לדוד אכזב שלא תופסק השבועה בשום אופן, כי.
<h3>{לז}</h3>
זַ֭רְעוֹ לְעוֹלָ֣ם יִהְיֶ֑ה וְכִסְא֖וֹ כַשֶּׁ֣מֶשׁ נֶגְדִּֽי׃
<b style="color: gray;">מצודת דוד</b> זרעו לעולם יהיה . בממשלת המלוכה כי אם יופסק זמן מה תשוב עוד בימי המשיח : וכסאו כשמש . עד עולם כימי השמש יהיה כסאו נגדי להשגיח בו :
<b style="color: gray;">מלבי"ם פירוש המילות</b> זרעו לעולם יהיה וכסאו כשמש נגדי, ר''ל הזרע יעמדו לעולם, והכסא הגם שתופסק בעת מן העתים כשלא יהיו ראוים, בכ''ז לא תופסק לעולם, ומציין דמיונה עם השמש והירח, שהשמש אורו מתמיד ולא יחסר בשום זמן, וגם אורו הוא מעצמו, לא כן הירח שאורו נתלה מזולתו שהוא השמש, וגם יחסר תמיד בסוף ימי החדש ובכ''ז כפי שיוסיף חסרון אורו בסוף החדש כן יקרב זמן הראותו ומלואו, עד שאורו רק מסתתר לפי שעה לא שיופסק לגמרי, ולזה נמשל מלכות בית דוד שנגדי כסאו כשמש, שאצל ה' היא עומדת תמיד באורה ושלימותה ולא תחסר בשום פעם, והגם שבצד התגלות מציאותה בעולם התחתון אינה דומה כשמש, כי נתלית בזכות ובמעשים כמו הירח שאין אורו מצד עצמו, וכן תכהה אורה אם לא יזרחו לנגדה זכות מעשים טובים, מ''מ הוא דומה.
<h3>{לח}</h3>
כְּ֭יָרֵחַ יִכּ֣וֹן עוֹלָ֑ם וְעֵ֥ד בַּ֝שַּׁ֗חַק נֶאֱמָ֥ן סֶֽלָה׃
<b style="color: gray;">רש"י</b> ועד בשחק נאמן . הירח והשמש עדים לו שכל זמן שהם קימים יתקיים מלכותו כמו שנאמר ( ירמיה ל''ג ) אם תפרו את בריתי היום ואת בריתי הלילה גם בריתי תופר את דוד עבדי :
<b style="color: gray;">מצודת דוד</b> כירח . במו הירח כן זרעו יכון עד עולם על כסא המלוכה : ועד בשחק . והוא קבוע לו בשחק לעד נאמן עד עולם שתתמיד בו המלוכה עד עולם כימי הירח וכפל הדבר לחוזק :
<b style="color: gray;">מלבי"ם פירוש המילות</b> כירח יכון עולם, היא נכונה גם בעולם התחתון כירח שהוא מוכנן לעולם, וגם בעת יאפיל אורו בסוף החדש יחודש אורו תכף, וכן בכל עת שתשקע כסא דוד ותאפיל לגמרי תשוב ותזרח בחדושה כבתחלה, ועד בשחק נאמן, אחר שבאר איך החסד והאמונה שכרת ה' ברית לדוד נדמה אל החסד והאמונה השמורים במציאות העולם הכללי ושכסא דוד דומה אל השמש והירח בעולם הכללי, יאמר כמתאונן הנה העד אשר בשחק הוא נאמן וקיים, ורצוף בדבריו כונה תאומית, אם כפשוטו שהעד שהכין ה' לקיום הברית שהוא השמש והירח קיים בשחק, ואם כמתלונן שהעד אשר בשחק שהוא השמש והירח והחסד והאמונה שקיים למו נאמן וקיים, לא כן החסד והאמונה שהבטיח לבית דוד שהוא אינו נאמן וקיים, כמו שידבר בחלק הבא :
<h3>{לט}</h3>
וְאַתָּ֣ה זָ֭נַחְתָּ וַתִּמְאָ֑ס הִ֝תְעַבַּ֗רְתָּ עִם־מְשִׁיחֶֽךָ׃
<b style="color: gray;">רש"י</b> ואתה זנחת . דקדקת אחר בניו לחשוב עונם עד אשר זנחתם ומאסתם בימי צדקיהו :
<b style="color: gray;">מצודת דוד</b> ואתה זנחת . והנה בעבור העון עזבת אותו ומאסת בו כאשר אמרת ופקדתי בשבט פשעם : התעברת . נתמלאת עברה עם משיחך זה צדקיה שנמסר ביד נ''נ על שמרה בדבר ה' בשבועה שנשבע בה' :
<b style="color: gray;">מצודת ציון</b> התעברת . מל' עברה וזעם :
<b style="color: gray;">מלבי"ם פירוש המילות</b> ואתה, (חלק ג', שבו יספר, כי הופר ברית שכרת ה' עם דוד והוריד לארץ נזרו), ואתה זנחת, מציין הפרת הברית הזה כאלו ה' טוען נגד הברית הזה, ויאמר שמשיחו זנח את הברית והפר אותו ראשונה ולכן נפטר גם הוא מחיוב הברית והקשר, וז''ש הנה התעברת עם משיחך, ודברת אליו בעברתך לאמר, ואתה זנחת את הברית ותמאס אותו, וע''י הטענה הזא,
<h3>{מ}</h3>
נֵ֭אַרְתָּה בְּרִ֣ית עַבְדֶּ֑ךָ חִלַּ֖לְתָּ לָאָ֣רֶץ נִזְרֽוֹ׃
<b style="color: gray;">רש"י</b> נארתה . בטלת :
<b style="color: gray;">מצודת דוד</b> נארתה . הרחקת הבריות שעם דוד וחללת נזרו להשליכו לארץ :
<b style="color: gray;">מצודת ציון</b> נארתה . ענין הרחקה כמו ניאר מקדשו ( איכה ב ) : נזרו . כתרו :
<b style="color: gray;">מלבי"ם פירוש המילות</b> נארתה ברית עבדך, הפרת את הברית גם אתה, ונגד מ''ש (פסוק ד') כרתי ברית לבחירי נשבעתי לדוד עבדי, שהוא מה שנשבע לו מצד שהוא עבדו שהיא האמונה ע''י המעשה, אמר נארת ברית עבדך, ונגד מ''ש שכרת לו ברית מצד החסד שבחר בו בלא סבה כמ''ש לבחירי, וכן אמר בפסוק כ''א מצאתי דוד עבדי בשמן קדשי משחתיו שהמשיחה הוא מצד הבחחירה והחסד, אמר ע''ז חללת לארץ נזרו, שנזר קדושתו שבא ע''י המשיחה חללת והוצאת לחולין והורדתו לארץ :
<b style="color: gray;">מלבי"ם ביאור המילות</b> נארתה. ענין הרחקה והשלכה, כמו נאר מקדשו (איכה ב'). נזרו. הנזר הוא הכתר שיצייר הקדושה שהוא נזיר אחיו, ציץ הזהב נזר הקדש, כי נזר שמן משחת אלהיו על ראשו, ובא על נזר המלך שנמשח, אצל שאול (ש''ב א'), יואש (מ''ב י''א), דוד (לקמן קל''ב י''ח), שאלה נמשחו בשמן :
<h3>{מא}</h3>
פָּרַ֥צְתָּ כָל־גְּדֵרֹתָ֑יו שַׂ֖מְתָּ מִבְצָרָ֣יו מְחִתָּה׃
<b style="color: gray;">רש"י</b> כל גדרותיו . שבנה בירושלים : מבצריו . הר הבית ומצודת ציון :
<b style="color: gray;">מצודת דוד</b> פרצת וגו' . וכל הרוצה בא בו ר''ל נתת אותו להפקר : מחתה . להיות מושבר והרוס :
<b style="color: gray;">מצודת ציון</b> גדרותיו . ענין כותל ומחיצה : מחתה . מושבר כמו חתתה קשתותם ( ירמיה נא ) :
<b style="color: gray;">מלבי"ם פירוש המילות</b> פרצת, מצייר שהמלך גדר בגדר סביב מדינתו לכלוא רגל זרים מארצו וגם בנה מבצרים רבים בתוך המדינה להשגב בתוכם בעת מלחמה, ואתה פרצת כל גדרותיו עד שבאו זרים בארצו, וגם מבצריו שמתה מחתה שלא יהיה לו מבצר למצוא מחסה מפני אויב, ומפרש נגד מ''ש פרצת כל גדרותיו, אמר,
<h3>{מב}</h3>
שַׁ֭סֻּהוּ כָּל־עֹ֣בְרֵי דָ֑רֶךְ הָיָ֥ה חֶ֝רְפָּ֗ה לִשְׁכֵנָֽיו׃
<b style="color: gray;">מצודת דוד</b> כל עוברי דרך . כדבר ההפקר אשר כל מוצאה רומסה ודורכה :
<b style="color: gray;">מצודת ציון</b> שסוהו . ענין רמיסה כמו מי נתן למשיסה ( ישעיה מב ) :
<b style="color: gray;">מלבי"ם פירוש המילות</b> שסוהו, כי הגדרות שישימו המלכים סביב גבולם (היינו השומרים ואנשי צבא שיעמידו על ערי הגבול) יהיו מפני שני ענינים, {{{א}}} מבלי להניח חרב אויב לעבור דרך ארצם, ועתה שסוהו כל עוברי דרך, כי נפרץ הגדר, כמו פרעה נכה בעברו בימי יאשיה, {{{ב}}} מפני השכנים בל יפרצו גבולם, ועתה היה חרפה לשכניו. ונגד מ''ש שמת מבצריו מחתה מפרש.
<h3>{מג}</h3>
הֲ֭רִימוֹתָ יְמִ֣ין צָרָ֑יו הִ֝שְׂמַ֗חְתָּ כָּל־אוֹיְבָֽיו׃
<b style="color: gray;">מלבי"ם פירוש המילות</b> הרימות ימין צריו, שצריו נצחו אותו במלחמה, ועי''כ השמחת כל אויביו, וכבר בארנו שהצר הוא הלוחם וצר עליו בפעל וגבר ימינו. והאויב הוא הדורש רעה בלב ואינו לוחם בפועל הם שמחו בלבם על מפלתם :
<b style="color: gray;">מלבי"ם ביאור המילות</b> צריו, אויביו. כנ''ל פסוק כ''ג :
<h3>{מד}</h3>
אַף־תָּ֭שִׁיב צ֣וּר חַרְבּ֑וֹ וְלֹ֥א הֲ֝קֵימֹת֗וֹ בַּמִּלְחָמָֽה׃
<b style="color: gray;">רש"י</b> אף תשיב צור חרבו . השבות אחור והפכת את חידוד חרבו כמו ( יהושע ה ) חרבות צורים , וכן ( ישעיה נד ) כל כלי יוצר עליך : ולא הקמותו . ולא העמדתו מלפול :
<b style="color: gray;">מצודת דוד</b> אף תשיב וגו' . עם כי חרבו היתה לטושה וחדודה להכות בו את האויב הנה השבת החדוד לאחוריו לבל יוכל להכות בו את האויב וגם לא הקמת אותו במלחמה להנצל הוא מיד האויב ר''ל אף אם היה לפי הטבע מקום להתגבר הוא על האויב נלחמו עמו ממרום ולא נתגבר וגם נפל עוד :
<b style="color: gray;">מצודת ציון</b> צור . ענין חדוד כמו חרבות צורים ( יהושע ה ) :
<b style="color: gray;">מלבי"ם פירוש המילות</b> אף תשיב, הנה גם אחר שכבש נ''נ את ארץ יהודה אם לא היה צדקיהו מורד בו לא היה מבטל מלכותו, אבל עוד תשיב צור חרבו, היינו שצדקיהו הוציא חרבו השלופה עוד הפעם למרוד בנ''נ ולהלחם נגדו, אמנם לא הקמותו במלחמה, כי נ''נ כבש אותו שנית, ועי''כ.
<b style="color: gray;">מלבי"ם ביאור המילות</b> תשיב צור חרבו. כמו וידיו תשבנה אונו, ועל צריהם אשיב ידי, וצור חרבו חידוד חרבו, כמו חרבות צורים, ששב ללחום שנית :
<h3>{מה}</h3>
הִשְׁבַּ֥תָּ מִטְּהָר֑וֹ וְ֝כִסְא֗וֹ לָאָ֥רֶץ מִגַּֽרְתָּה׃
<b style="color: gray;">רש"י</b> השבת מטהרו . זריחתו כמו צהרים דמתרגמינן טיהרא וכמו ( שמות כד ) וכעצם השמים לטוהר : לארץ מגרתה . השפלת והשחת , כל לשון שחייה בתרגום יונתן מגר :
<b style="color: gray;">מצודת דוד</b> השבת . בטלת אותו מזוהר הצלחתו והפלת כסאו לארץ :
<b style="color: gray;">מצודת ציון</b> השבת . ענין בטול כמו שבת נוגש ( ישעיה יד ) : מטהרו . ענין זוהר כמו וכעצם השמים לטוהר ( שמות כד ) : מגרתה . ענין הפלה כי ויפל רוכבו אחור ( בראשית מ''ט ) תרגומו וימגר :
<b style="color: gray;">מלבי"ם פירוש המילות</b> השבת מטהרו, ר''ל כי בפעם הראשון שכבש את מלכי יהודה הגם שחרב מלך יהודה לא היה לו צור ותוקף וחידוד, עכ''פ היה לו טוהר ונקיות, שלא היה בה לכלוך וגיאול, (כי מה שנלחם נגדו טרם שנשבע לעבדו לא נחשב בזה כמפר אלה ושבועה) אבל אחר שנכנע תחתיו ונשבע לעבדו, והוא השיב צור חרבו שנית, ועבר על השבועה אשר השביעו נ''נ באלהים. עי''כ נשבת הטוהר של צור חרבו, כי נחשב כמפר אלה וברית, ועי''כ כסאו לארץ מגרתה, ונשבת מלכות יהודה מכל וכל, ויותר מזה כי.
<b style="color: gray;">מלבי"ם ביאור המילות</b> מטהרו. ענין זכות ונקיות, כמו כעצם השמים לטוהר, והראוי בלא דגש כמו משמר מבצר. מגרת. הפלת, ואין לו ריע :
<h3>{מו}</h3>
הִ֭קְצַרְתָּ יְמֵ֣י עֲלוּמָ֑יו הֶֽעֱטִ֨יתָ עָלָ֖יו בּוּשָׁ֣ה סֶֽלָה׃
<b style="color: gray;">מצודת דוד</b> ימי עלומיו . ימי הנערות ר''ל ימיו הטובים הקצרת והעטפת עליו בושה לעולם ר''ל זמן רב :
<b style="color: gray;">מצודת ציון</b> עלומיו . נעוריו כמו בן מי זה העלם ( ש''א ז ) : העטית . ענין עטוף ולבישה כמו ועל שפם יעטה ( ויקרא יג ) :
<b style="color: gray;">מלבי"ם פירוש המילות</b> הקצרת ימי עלומיו, ששחט את בניו לעיניו ואת עיני צדקיהו עור, ובזה עטה עליו בושה, ועי''כ מת לפני זמנו, סלה סיום הענין :
<h3>{מז}</h3>
עַד־מָ֣ה יְ֭הוָה תִּסָּתֵ֣ר לָנֶ֑צַח תִּבְעַ֖ר כְּמוֹ־אֵ֣שׁ חֲמָתֶֽךָ׃
<b style="color: gray;">מצודת דוד</b> עד מה . אמנם עשית בדין מ''מ עד מתי וכי תסתיר פניך ממני לנצח בתמיה : תבער . וכי תבער חמתך כהאש הזה השורף הכל :
<b style="color: gray;">מלבי"ם פירוש המילות</b> עד מה, (חלק ד') וכאשר יראה אורך זמן ביטול מלכות בית דוד, מתפלל עד מה ה' תסתר לנצח, שאתה מסתיר פניך מהושיע, ובכ''ז תבער כמו אש חמתך, שעדיין אתה בקצף וחמה עד הדור :
<h3>{מח}</h3>
זְכָר־אֲנִ֥י מֶה־חָ֑לֶד עַל־מַה־שָּׁ֝֗וְא בָּרָ֥אתָ כָל־בְּנֵי־אָדָֽם׃
<b style="color: gray;">רש"י</b> זכר אני מה חלד . מה זקנה יש לי הלא מעט ימי ודי לך שאתה נפרע ממני במותי קצר ימים : על מה שוא . לחנם ולהבל בראת כל בני אדם :
<b style="color: gray;">מצודת דוד</b> זכר אני . בכל עת אני זוכר וחושב מה הוא הזמן שיש לי בזה העולם הלא הוא המעט ופן אמות ולא אראה הישועה : על מה שוא . למה בחנם בראת כל בני אדם אם ימות ולא יראה הישועה :
<b style="color: gray;">מצודת ציון</b> חלד . ענין זמן כמו האזינו כל יושבי חלד ( לעיל מט ) : שוא . על חנם וכן שוא שקד שומר ( לקמן קכז ) :
<b style="color: gray;">מלבי"ם פירוש המילות</b> זכר אני, כי העמדת מלכות ב''ד הוא ההולך מהלך השלמות לכלל מין האנושי, ושמו של משיח הוא מן הדברים שקדמו לעולם כמ''ש חז''ל, כי הוא תכלית המין כולו והתכלית קודם במחשבה, ואם לא תבא הישועה האמתית הלא צריך לזכור אני מה חלד, הלא אז מציאותי בחלד הוא בחנם, וגם על מה שוא בראת כל בני אדם, שאז כלל מציאות מין האדם, הוא לשוא לחנם, אחר שלא יגיעו אל התכלית האחרון שזה יהיה בימי המשיח שיכירו כולם את שם ה' ויעבדוהו שכם אחד :
<h3>{מט}</h3>
מִ֤י גֶ֣בֶר יִֽ֭חְיֶה וְלֹ֣א יִרְאֶה־מָּ֑וֶת יְמַלֵּ֨ט נַפְשׁ֖וֹ מִיַּד־שְׁא֣וֹל סֶֽלָה׃
<b style="color: gray;">מצודת דוד</b> מי גבר יחיה . מי הוא האדם אשר ישאר חי ולא יראה המיתה וימלט נפשו לעולם מן השאול :
<b style="color: gray;">מלבי"ם פירוש המילות</b> מי גבר, והלא כל הדורות עתידים למות ע''י חטא אדה''ר, ומי לא יראה מות כאליהו שנשאר בחיים, או עכ''פ שימלט נפשו מיד שאול, שהלא בזמן הגלות קשה להם למצוא אושר הנפש, והישועה המובטחת שאז יסור המות כמ''ש לא יהיה משם עוד עול ימים וזקן וגו' רחקה ממני, וא''כ בריאת בני אדם כולו לשוא ותהו. סלה סיום הענין :
<h3>{נ}</h3>
אַיֵּ֤ה ׀ חֲסָדֶ֖יךָ הָרִאשֹׁנִ֥ים ׀ אֲדֹנָ֑י נִשְׁבַּ֥עְתָּ לְ֝דָוִ֗ד בֶּאֱמוּנָתֶֽךָ׃
<b style="color: gray;">מצודת דוד</b> איה חסדיך . ר''ל הואיל וכלנו עומדים למיתה איה הם חסדיך שהבטחת לנו בימים הראשונים אשר נשבעת לדוד באמונה להשיב המלוכה לזרעו :
<b style="color: gray;">מלבי"ם פירוש המילות</b> איה, (חלק ה') שב להתפלל שיזכור ה' את החסד והאמונה שכרת לדוד, ועז''א איה חסדיך הראשונים ה' נגד החסד, נשבעת לדוד באמונתך נגד האמונה, שהשבועה הזאת היתה לצורך מהלך שלימות הכלל, כמ''ש ותדבר אל בית עבדך למרחוק וזאת תורת האדם ה' (ש''ב ז'), וכמ''ש שם :
<h3>{נא}</h3>
זְכֹ֣ר אֲ֭דֹנָי חֶרְפַּ֣ת עֲבָדֶ֑יךָ שְׂאֵתִ֥י בְ֝חֵיקִ֗י כָּל־רַבִּ֥ים עַמִּֽים׃
<b style="color: gray;">רש"י</b> שאתי בחקי כל רבים עמים . בגולה אני נושא סבלם ומשאם :
<b style="color: gray;">מצודת דוד</b> שאתי . מה שאני נושא בחיקי וסובל :
<b style="color: gray;">מצודת ציון</b> כל רבים עמים . כמו כל עמים רבים :
<b style="color: gray;">מלבי"ם פירוש המילות</b> זכר ה' בשגם שיש לך לזכור חרפת עבדיך, שהם מחרפים אותם בגלותם על מה שעובדים אותך, שאתי בחיקי כל (חרפת) עמים רבים שמחרפים אותי ואני נושא החרפה בחיקי, ובאמת לא אותי הם מחרפים רק.
<b style="color: gray;">מלבי"ם ביאור המילות</b> חרפת. נמשך לשתים. חרפת רבים עמים, כמו עמים רבים, כמו משנה כסף ודומיהם :
<h3>{נב}</h3>
אֲשֶׁ֤ר חֵרְפ֖וּ אוֹיְבֶ֥יךָ ׀ יְהוָ֑ה אֲשֶׁ֥ר חֵ֝רְפ֗וּ עִקְּב֥וֹת מְשִׁיחֶֽךָ׃
<b style="color: gray;">רש"י</b> עקבות משיחך . סופי מלך המשיח ולשון משנה הוא בעקבות המשיח חוצפא יסגא :
<b style="color: gray;">מצודת דוד</b> אשר חרפו וגו' . וחוזר ומפרש אשר חרפו התאחרות משיחך שמתאחר לבוא :
<b style="color: gray;">מצודת ציון</b> עקבות . ענץ התאחרות וכן לא יעקבם ( איוב לז ) ע''ש שהעקב הוא אחרית הרגל וסופו :
<b style="color: gray;">תורה תמימה</b> ת"ר שבוע שבן דוד בא בו שנה ראשונה מתקיים מקרא זה והמטרתי על עיר אחת ועל עיר אחת לא אמטיר שניה חיצי רעב משתלחים שלישית רעב גדול ומתים אנשים ונשים וטף חסידים ואנשי מעשה ותורה משתכחת מלומדיה ברביעית שובע ואינו שובע בחמישית שובע גדול ואוכלין ושותין ושמחין ותורה חוזרת ללומדיה בששית קולות בשביעית מלחמות במוצאי שביעית בן דוד בא אמר רב יוסף הא כמה שביעית דהוה כן ולא אתא אמר אביי בששית קולות בשביעית מלחמות מי הוה ועוד כסדרן מי הוה (אשר חרפו אויביך ה' אשר חרפו עקבות משיחך) וכו'.<small><span style="color: gray;">סנהדרין צז ע"א</span></small>
<b style="color: gray;">מלבי"ם פירוש המילות</b> אשר חרפו אויביך ה', סבת החרפה שחרפו הוא מפני שהם אויביך, וחולקים עליך ועל אלהותך, ועשה למענך ה' - משיב לאמר אשר חרפו, ר''ל יש לי נחמה במה שידעתי שמה שחרפו, הוא עקבות משיחך, שע''י החירוף יבואו עקבות המשיח, ובעת שירבו חרופיהם הוא האות שיבואו עקבות המלך המשיח, ולכן.
<h3>{נג}</h3>
בָּר֖וּךְ יְהוָ֥ה לְ֝עוֹלָ֗ם אָ֘מֵ֥ן ׀ וְאָמֵֽן׃
<b style="color: gray;">רש"י</b> ברוך ה' לעולם . על כל אשר עשה לנו :
<b style="color: gray;">מצודת דוד</b> ברוך ה' לעולם אמן ואמן . ר''ל אמת הוא שהמקום הוא ברוך ומהולל וכפל המלה לחוזק :
<b style="color: gray;">מלבי"ם פירוש המילות</b> ברוך ה' לעולם אמן ואמן כי ישמור אמונתו והבטחתו ותאומן לנצח :
<h2>תהילים פרק-צ</h2>
<h3>{א}</h3>
תְּפִלָּה֮ לְמֹשֶׁ֪ה אִֽישׁ־הָאֱלֹ֫הִ֥ים אֲ‍ֽדֹנָ֗י מָע֣וֹן אַ֭תָּה הָיִ֥יתָ לָּ֗נוּ בְּדֹ֣ר וָדֹֽר׃
<b style="color: gray;">רש"י</b> תפלה למשה . אחד עשר מזמורים מכאן עד לדוד מזמור כלם משה אמרם כנגדם ברך אחד עשר ברכות לאחד עשר שבטים בזאת הברכה : מעון אתה היית לנו . מעון מדור ומנוס לבא שם היית לנו . בדר ודר . מעולם כי אתה מקדם הכל היית :
<b style="color: gray;">מצודת דוד</b> תפלה למשה . י''א מזמורים שמכאן עד לדוד מזמור משה אמרם ודוד יסדם בספרו . איש האלהים . ר''ל שהיה נביא : אד' מעון . אתה לנו למחסה בכל דור ודור כמו המדור המגין מזרם וממטר :
<b style="color: gray;">מצודת ציון</b> מעון . מדור כמו השקיפה ממעון קדשך ( דברים כו ) :
<b style="color: gray;">תורה תמימה</b> אמר רבי יצחק אלו בתי כנסיות ובתי מדרשות שבבבל ור"א אמר זה בית רבינו שבבבל דרש רבא מאי דכתיב ה' מעון אתה היית לנו אלו בתי כנסיות ובתי מדרשות וכו'.<small><span style="color: gray;">מגילה כט ע"א</span></small>
<b style="color: gray;">מלבי"ם פירוש המילות</b> תפלה למשה, מזמור זה עם שלאחריו הוא ענין אחד, התפלל על קוצר חיי האדם ועל שימיו כלים בהבל מבלי יוכל להשיג במו את התכלית אשר עבורו נברא, ובמזמור שאחריו הגיע לו מענה על תפלתו שהאיש המתלונן בצל ה' נשמר מפגעי הזמן ויאריך ימים עד שישלים בחייו את אשר עליו להשלים, עד שקוצר ימי האדם ופגעיו ומאורעותיו, סבתם הוא מה שלא חסה בצל ה', כי לכן נעזב הוא אל מקרה הזמן ותהפוכותיו. ה' מעון, בדבור הזה הודיע פינה יקרה מאד, שהרוחות והנשמות העתידים להבראות כבר היה להם מציאות מעולם במקורם הנשגב בה' אלהי הרוחות, ואין הבדל במציאות האדם בין טרם שיצא אל המציאות ובין אחר שיצא אל המציאות, רק מה שבמציאותו עתה התיצב כמו לבוש במלבוש חומרי נתון תחת הזמן והמקום וחקי טבע העולם הזה הגשמיי, והיא רק מקרה קרה לעצמות האדם, לא דבר מועצם בעצמותו, כי בעצמות האדם בעצמו כפי מה שהוא בעצמותו שהיא נפשו הרוחניות שהיא עצמות האדם לא נעשה שום שינוי רק שינוי מקומית, כטפת מים היוצאת מן המקור שאין הבדל בין אחרי נזלה מן המקור ובין כשהיתה במקורה רק שינוי מקומית לבד לא שנשתנה בעצמותה, וכ''ש שלא יצדק לאמר שהטפה הזאת נתחדשה אחר שלא היתה, כי החידוש שנעשה בה עתה הוא רק מה שעתה נמצאת במקום זולת מקומה הראשון, וכן אחרי מות האדם לא יתהוה בו בעצמותו רק שינוי מקומית, שלא יתכן לומר שאז ישתנה עצמותו מן היש אל ההעדר, כי נפשו הרוחנית שהיא עצמית האדם עודנה יישה ונמצאה לא נפסדה ולא קבלה שינוי, רק שהתעלתה מן מדורה התחתון שישבה בין בני בשר מתפעלת מן שכניה החומריים, אל מעון רוחני, אל המקום אשר היה שם אהלה בתחלה, אל המקור אשר ממנו נזלה, וז''ש ה' מעון אתה היית לנו בדור ודור, שבכל הדורות אשר עברו לפני יצירת האיש היה ה' מעונו, כי בכל הזמן הזה שכנה נפשו במקורה הנשגב בהאל יתברך והוא היה מעונה, ולא תאמר שזה הותחל מימות בריאת שמים וארץ לבד, עד שתאמר שגם הנשמות נתחדשו אז ונבראו ושכנו במעון האל יתברך, לא כן, כי גם.
<b style="color: gray;">מלבי"ם ביאור המילות</b> מעון. מקום ודירה :
<h3>{ב}</h3>
בְּטֶ֤רֶם ׀ הָ֘רִ֤ים יֻלָּ֗דוּ וַתְּח֣וֹלֵֽל אֶ֣רֶץ וְתֵבֵ֑ל וּֽמֵעוֹלָ֥ם עַד־ע֝וֹלָ֗ם אַתָּ֥ה אֵֽל׃
<b style="color: gray;">רש"י</b> בטרם הרים יולדו . נבראו ובטרם חוללת ארץ ותבל ומעולם ראשון ועד עולם אחרון אתה אל :
<b style="color: gray;">מצודת דוד</b> בטרם . עד לא ילדו ונבראו ההרים ועד לא חוללת הארץ ותבל ומטרם שהיה העולם ועד סוף ימי העולם בכל עת אתה אל ר''ל חזק ובעל היכולת :
<b style="color: gray;">מצודת ציון</b> ותחולל . ענין יצירה כמו הן בעון חוללתי ( לעיל נא ) : ארץ ותבל . כשהם סמוכים יורה ארץ על המקום הבלתי מיושבת ותבל על מקום המיושבת :
<b style="color: gray;">תורה תמימה</b> דרש רבא אם בריאה יברא ה' אם בריאה גיהנם מוטב תהיה אם לאו יברא ה' איני והא תניא שבעה דברים נבראו קודם שנברא העולם אלו הן תורה ותשובה גן עדן וגיהנם כסא הכבוד ובית המקדש ושמו של משיח תורה דכתיב ה' קנני ראשית דרכו וגו' תשובה דכתיב בטרם הרים יולדו ותחולל וגו' תשב אנוש עד דכא וגו' גן עדן דכתיב ויטע ה' אלהים גן בעדן מקדם וגו' גיהנם דכתיב כי ערוך מאתמול תפתה כסא כבוד דכתיב נכון כסאך מאז בית המקדש דכתיב כסא כבוד מרום מראשון שמו של משיח דכתיב יהי שמו לעולם וגו' אלא הכי קאמר אי איברי ליה פומא מוטב ואם לא יברא ה' והכתיב אין כל חדש תחת השמש הכי קאמר אי הכא לא מקרב פומא להכא ליקרב וכו'.<small><span style="color: gray;">נדרים לט ע"ב</span></small>
<b style="color: gray;">מלבי"ם פירוש המילות</b> בטרם הרים יולדו ובטרם תחולל ארץ ותבל, שעדיין לא ילדה הארץ את צאצאיה, וכן מעולם ועד עולם (מעון אתה היית לנו) אתה אל, כי אתה המקור שממך יצאו הרוחות ואליך ישובו, ובך שמו וישימו מעונם ומשכנם מעולם עד עולם :
<b style="color: gray;">מלבי"ם ביאור המילות</b> ותחולל. נסתר לנקבה, בטרם חלה הארץ, שהחיל הוא קודם הלידה, כמו כי חלה גם ילדה (ישעיה ס''ו), ומעולם עד עולם, מטרם שהיה העולם עד סוף העולם, ואתה אל, נמשך על מ''ש מעון אתה היית לנו אתה אל :
<h3>{ג}</h3>
תָּשֵׁ֣ב אֱ֭נוֹשׁ עַד־דַּכָּ֑א וַ֝תֹּ֗אמֶר שׁ֣וּבוּ בְנֵי־אָדָֽם׃
<b style="color: gray;">רש"י</b> תשב אנוש עד דכא . מביא אתה יסורין על האדם עד שאתה מחזירו להיות תשוש כח וקרוב למות , ותאמר לו ביסורין שובו בני אדם מדרכיכם הרעים :
<b style="color: gray;">מצודת דוד</b> תשב אנוש . אתה משיב את האדם מן רוב אומץ חזקו אשר יהיה מדוכא ביסורים המחלישים כח ובזה כאלו תאמר לבני אדם שובו מדרכיכם הרעים על כי אין יסורים בלא עון :
<b style="color: gray;">מלבי"ם פירוש המילות</b> תשב, כמו שהיית מעון הרוחות מאז, כן בעת תשב אנוש עד דכא, שהגוף יאפסו כחותיו עד שידכא וישוב אל האפס, בזה תאמר שובו בני אדם, תצוה לבני אדם שישובו מן חיי החומר אל מעונם ששכנו שם בתחלה, והוא שישובו אליך אל, שבך שכנו מעולם ועד עולם :
<b style="color: gray;">מלבי"ם ביאור המילות</b> עד דכא. מציין דכא כמקום מופשט שלשם ישוב האנוש, ותאמר שובו אל מקומכם בתחלה. אל המעון שהוא האל :
<h3>{ד}</h3>
כִּ֤י אֶ֪לֶף שָׁנִ֡ים בְּֽעֵינֶ֗יךָ כְּי֣וֹם אֶ֭תְמוֹל כִּ֣י יַעֲבֹ֑ר וְאַשְׁמוּרָ֥ה בַלָּֽיְלָה׃
<b style="color: gray;">רש"י</b> כי אלף שנים בעיניך . אלף שנים של בני אדם הם כיום אחד של הקב''ה ועוד מן הלילה עמו כי יום א' של הקב''ה ומעט מן הלילה של הקב''ה הם אלף שנים שהרי לא אמר הכתו' שיהא יומו של הקב''ה אחד כאלף שנים אבל כשיצא מעט מן הלילה עמו אז יומו שלם והוי אלף שנים ולכך מת אדם הראשון תוך אלף שאם היה חי אלף היה יותר מיומו של הקב''ה ושמא שיעור אותה אשמורה הוא כמו שיש ממיתת אדם הראשון עד אלף שנים ואנן לא ידעינן כמה הוי אותה אשמורה כי אם מסברא . ( מצאתי ) כי אלף שנים בעיניך וגו' . וכשעלתה תשובה בדעתך מתחלה יפה דנת ובראת אותה וראוין היו השנים לכך לפי ( שלא ) היו ימי בני אדם רבים שלא היו אלף שנים בעיניך אלא כיום הולך שעבר וחלף ומעט מן הלילה עמו שהרי אמרת לאדם הראשון ( בראשית ב ) כי ביום אכלך ממנו מות תמות וחיה תשע מאות ושלשים שנה נמצאו אלף שנים עולים ליום שלם ומעט מן הלילה עמו : כיום אתמול כי יעבור . שכבר עבר :
<b style="color: gray;">מצודת דוד</b> כי אלף שנים . ר''ל ע''י היסורים כאילו תאמר להאדם הלא אף אם תחיה אלף שנים הלא יהי' בעיניך כיום אתמול כאשר יעבור כי אחר שעבר הזמן מה לו אם היה זמן מרובה או זמן מועט הלא הלך לו ואיננו : ואשמורה בלילה . וכמו משמרה אחת ממשמרות הלילה כי לאחר שעבר הזמן משמר אחד ואלף שנים לאחת תחשב :
<b style="color: gray;">מצודת ציון</b> ואשמורה . הוא חלק משלשה חלקי הלילה נקראים אשמורה בלשון מקרא :
<b style="color: gray;">תורה תמימה</b> תניא כותיה דרב קטינא כשם שהשביעית משמטת שנה אחת לז' שנים כך העולם משמט אלף שנים לשבעת אלפים שנה שנאמר ונשגב ה' לבדו ביום ההוא ואומר מזמור שיר ליום השבת יום שכולו שבת ואומר כי אלף שנים בעיניך כיום אתמול כי יעבור תנא דבי אליהו ששת אלפים שנה הוי עלמא שני אלפים תוהו שני אלפים תורה שני אלפים ימות המשיח ובעונותינו שרבו יצאו מהם מה שיצאו וכו'.<small><span style="color: gray;">סנהדרין צז ע"א</span></small>
<b style="color: gray;">מלבי"ם פירוש המילות</b> כי אלף, כן תאמר אל בני אדם, שובו מעולם הזה הזמני, כי אלף שנים שחיית פה בעולם החומרי, הלא ידמו בעיניך כיום אתמול כי יעבר, וגם ידמו בעיניך כאשמורה בלילה, ומבאר נגד מ''ש כיום אתמול כי יעבור.
<h3>{ה}</h3>
זְ֭רַמְתָּם שֵׁנָ֣ה יִהְי֑וּ בַּ֝בֹּ֗קֶר כֶּחָצִ֥יר יַחֲלֹֽף׃
<b style="color: gray;">רש"י</b> זרמתם שנה יהיו . עכשיו חטפתם לאותם השנים והבאתם לימים מועטים שאינם אלא כשנת תנומה ששני הדורות שבעים שנה הם , כמו שמפורש בסוף הענין ימי שנותינו בהם שבעים שנה , והם חשובים שינה אחת כענין ( לקמן קכ''ז ) בשוב ה' את שיבת ציון היינו כחולמים ועל שבעים שנה של גלות בבל נאמר שהיה שבעים שנה : זרמתם . לשון שטיפה כמו ( חבקוק ג ) זרם מים : בבקר כחציר יחלוף . הנולד בלילה מת בבוקר לסוף השינה . ואם ( ו ) בבקר יציץ . מיד חלף ועד בא הערב ימולל ויבש , למה :
<b style="color: gray;">מצודת דוד</b> זרמתם . מרוצת חייהם המה כחלום השינה כי בהקיצו אין דבר מדברי החלום כן אין ממש בחיי האדם : בבקר . ר''ל בימי הנעורים לבד מחדש ומחליף כח כחציר הזה שרק בבוקר יחליף כח :
<b style="color: gray;">מצודת ציון</b> זרמתם . ענין מרוצת המים כמ''ש כזרם מים ( ישעיה כח ) והושאל למרוצת השנים . יחלוף . ענין התחדשות כמו יחליפו כח ( שם מא ) :
<b style="color: gray;">מלבי"ם פירוש המילות</b> זרמתם, שזרמתם את האלף שנים כמו שזרמת את יום האתמול, (מציין מרוצת הזמן כמרוצת זרם מים שהשבולת שוטפת והולכת, וכל שבולת שוטף את חברו, כן כל רגע מרגעי הזמן שוטפת את רגע הקודמת לה מן ההוה אל העבר, ואין הבדל בין אם היה העבר יום אחד או אלף שנים, כי העבר איננו בהוה, והזמן החולף אפס מן המציאות), ונגד מ''ש ואשמורה בלילה, אמר שנה יהיו, כמו שבזמן של הלילה לא נעשה בה תנועה ופעולה, רק בה ישן הבע''הח ולא פעל מאומה, כן היו כל האלף שנים כאלו ישנת בהם, עד שמצד זה האלף שנים שחיית היו כלא היו מצד שני ענינים, {{{א}}} מצד שנזרמו ונשטפו מן המציאות כיום אתמול, {{{ב}}} מצד שגם בעת היו במציאות ישנת בם ולא עשית כל מאומה, בבקר שיעור הכתוב האלף שנים ידמו בעיניך בבקר כחציר יחלף כיום אתמול כי יעבר מדמה הבקר הבא בהוה כאילו צמח ויצא מן הזמן כצמח חדש, ור''ל בבקר שיצמח כחציר במציאות, ידמה הזמן של אלף שנים שעבר כיום אתמול :
<b style="color: gray;">מלבי"ם ביאור המילות</b> זרמתם. פעל, משם זרם מים, כמו זורמו מים עבות. כחציר יחלף. מצייר זמן ההוה המתנענע ברגע ההוה כחציר היוצא מן זרעו אשר נתבלה בארץ וישוב להצמיח מינו, כן יום העבר הצמיח מינו שהוא יום הבא לאחריו, אבל גם הוא דומה כחציר ועשב, הצץ וחולף כחותיו ומזונו בכל רגע ורגע, עד ישתיך הליחות השרשי שבו כל רגע, ויינק מזון אחר והתכה אחרת תמורתו, עד שימולל ויבש בערב, וכן הבקר החדש יבלה את רגעיו אשר יתחלפו מרגע לרגע, כל רגע מתכת את חברתה ותכנס במקומה, עד שבערב ימולל היום ההוא וישוב מן ההוה אל העבר :
<h3>{ו}</h3>
בַּ֭בֹּקֶר יָצִ֣יץ וְחָלָ֑ף לָ֝עֶ֗רֶב יְמוֹלֵ֥ל וְיָבֵֽשׁ׃
<b style="color: gray;">מצודת דוד</b> בבקר יציץ . אם בבקר יציץ ומחליף כח הלא לערב בימי הזקנה ימולל ויבש ודומה הוא לחציר הנתייבש אחר שזרחה החמה עליו כל היום :
<b style="color: gray;">מצודת ציון</b> יציץ . יפריח : ימולל . ענין כריתה כמו כי אמילם ( לקמן קיח ) . ויבש . ר''ל וכבר נעשה יבש וכן אתה קצפת ונחטא ( ישעיה סד ) :
<b style="color: gray;">מלבי"ם פירוש המילות</b> בבקר, ר''ל כן ידמו בבקר ההוה אשר יציץ וחלף עתה ויוצא אל המציאות, אשר גם צמח הבקר הזה ימולל ויבש לערב, כי גם בקר ההוה הנמצאת עתה במציאות אינו מתקיים רק דומה כציץ הפורח ומתקיים יום אחד וימולל ויבש בערב :
<h3>{ז}</h3>
כִּֽי־כָלִ֥ינוּ בְאַפֶּ֑ךָ וּֽבַחֲמָתְךָ֥ נִבְהָֽלְנוּ׃
<b style="color: gray;">רש"י</b> כי כלינו באפך וגו' . ועל כל זאת :
<b style="color: gray;">מצודת דוד</b> כי כלינו . עתה ידבר על לשון בני הגלות בבל שיאמר אם חיי כל אדם הוא הבל אף אם המה בשלוה כל שכן אנחנו אשר כלינו באפך שאנפת בנו על עונותינו : ובחמתך . הוא כפל במ''ש :
<b style="color: gray;">מלבי"ם פירוש המילות</b> כי כלינו, אחר שהציע כי האל הוא מעון הנשמות לעולם, ממנו באו ואליו ישובון, התחיל להתאונן על קיצור חיי האדם, אשר לא יספיקו לו להשלים את התכלית אשר עבורו נשלח ממעונו לעולם הזה, והנה קיצור חיי האדם יהיה על שני פנים, {{{א}}} ע''י עונש על חטא פרטי, {{{ב}}} ע''י עונש הכללי נשגזר מיתה על אדם וזרעו, ועל שני אלה יתלונן פה, נגד העונש הפרטי אומר כי כלינו באפך, אם כלינו ע''י האף שיש לך על חטאים שחטאנו, ובחמתך נבהלנו, יש הבדל בין אף ובין חמה, שאף הוא הקצף הגלוי, וחמה הוא הכעס השמור בלב, ור''ל חוץ ממה שכלינו ע''י אפך הגלוי, עוד נבהלנו ע''י החמה הצפונה, ומפרש נגד מ''ש כי כלינו באפך.
<b style="color: gray;">מלבי"ם ביאור המילות</b> באפך, ובחמתך. הבדלם מבואר בכ''מ (וע''ל ו' ב') וההבדל בינם לבין עברה ע''ל ז' ז' :
<h3>{ח}</h3>
(שת) [שַׁתָּ֣ה] עֲוֹנֹתֵ֣ינוּ לְנֶגְדֶּ֑ךָ עֲ֝לֻמֵ֗נוּ לִמְא֥וֹר פָּנֶֽיךָ׃
<b style="color: gray;">רש"י</b> שתה עונותינו לנגדך . ואת עלומינו את חטאת נעורינו שמת למאור פניך . עלמינו . נעורינו כמו ( שמואל א יז ) בן מי זה העלם : למאור פניך . למולך להביט בהם :
<b style="color: gray;">מצודת דוד</b> שתה . שמת עונותינו נגדך לזכור בהם ולפרוע עליהם גמול : עלמינו . השגיאות שהמה נעלמים מאתנו תשימם מול מאור פניך לזכור גם בהם ולשלם גמול עליהם :
<b style="color: gray;">מצודת ציון</b> עלומינו . מלשון העלם וחסרון ידיעה :
<b style="color: gray;">מלבי"ם פירוש המילות</b> שתה עונותינו לנגדך, שהאף המתגלה בא ע''י העונות, (וגם ר''ל שתשית את עונותיהו לנגדך, דהיינו שתחשב את העון לפי ערך גדולת מי שחטאו כנגדו שהוא בלתי ב''ת, ועפ''ז מגיע לחוטא עונש גדול וכבד מאוד), ונגד מ''ש ובחמתך נבהלנו מפרש (עונות) עלומנו (שתה) למאור פניך, גם עונות הנעורים שאנחנו כבר שכחנו אותם, תשית אותם נגד מאור פניך ששם אין חשך ושכחה רק הכל גלוי ונראה, וכאלו ישמור עוד חמה צפונה על עונות נעורים :
<b style="color: gray;">מלבי"ם ביאור המילות</b> עלומנו. עונות עלומינו ימי הנערות, גם נכלל בו עונות שהם נעלמים מאתנו :
<h3>{ט}</h3>
כִּ֣י כָל־יָ֭מֵינוּ פָּנ֣וּ בְעֶבְרָתֶ֑ךָ כִּלִּ֖ינוּ שָׁנֵ֣ינוּ כְמוֹ־הֶֽגֶה׃
<b style="color: gray;">רש"י</b> פנו בעברתך . ופנו ונבערו והלכו להם בעברתך : כמו הגה . כדבור הממהר לכלות :
<b style="color: gray;">מצודת דוד</b> פנו . הלכו להם בעברה וזעם הבאה מעמך : כלינו . אנחנו בעונותינו גורמים כליון שנותינו להיות נמשך זמן דבור בעלמא :
<b style="color: gray;">מצודת ציון</b> פנו . מל' פניה : הגה . ענין דבור כמו ולשוני תהגה ( לעיל לה ) :
<b style="color: gray;">מלבי"ם פירוש המילות</b> כי, ונגד המיתה הטבעיית שנגזרה בחטא אדה''ר, אומר אם כל ימינו פנו בעברתך, שגדר שם עברה הוא שע''י קצפו וחמתו עובר הגבול לכעוס גם על מי שלא חטא, וזה הוא בעונש שנגזר על כל הדורות שלא חטאו בחטא אדה''ר, שזה ע''י עברה להעניש את הבלתי חוטא, וע''י העברה הזאת פנו כל ימינו עד שכלינו שנינו כמו הגה, ר''ל כמו שיצא הגה ודבור וגזרה שהגה וגזר ואמר.
<b style="color: gray;">מלבי"ם ביאור המילות</b> הגה. כמו והגה מפיו יצא, דבור :
<h3>{י}</h3>
יְמֵֽי־שְׁנוֹתֵ֨ינוּ בָהֶ֥ם שִׁבְעִ֪ים שָׁנָ֡ה וְאִ֤ם בִּגְבוּרֹ֨ת ׀ שְׁמ֘וֹנִ֤ים שָׁנָ֗ה וְ֭רָהְבָּם עָמָ֣ל וָאָ֑וֶן כִּי־גָ֥ז חִ֝֗ישׁ וַנָּעֻֽפָה׃
<b style="color: gray;">רש"י</b> ימי שנותינו בהם שבעים שנה . שנותינו אלה בעונותינו אלה ובעלומינו אלה שבעים שנה הם : ואם בגבורות . ואם הרבה גברו ימיו שמונים שנה הם : ורהבם עמל ואון . וכל הגדולה והשררה שיש לו לאדם בימים האלה אינם אלא עמל ואון ולמה שהרי כי גז חיש ונעופ' בתוך עברה מהר אנו עפים ומתים : גז . לשון העברה כמו נגוזו ועבר ( נחום א ) ויגז שלוים מן הים ( במדבר יא ) :
<b style="color: gray;">מצודת דוד</b> בהם . במספרם יהיו שבעים שנה : ואם בגבורות . ואם בהתגברות כח הטבע יהיו שמונים שנה : ורהבם . אף התוקף והאומץ של השנים ההם המה יגעים וצער : כי גז . לפי שלא יאריכו ימי האומץ כי מהר יוכרת ויעוף א''כ האומץ שהיה בתחילה גרמה להוסיף הצער בהעדרו :
<b style="color: gray;">מצודת ציון</b> ורהבם . ענין התחזקות כמו ירהבו הנער בזקן ( ישעיה ג ) : גז . ענין כריתה ותלישה כמו גזי נזרך ( ירמיה ז ) : חיש . מהר כמו חושה לעזרתי ( לעיל לח ) :
<b style="color: gray;">תורה תמימה</b> ת"ש דאמר ר' יוחנן בן זכאי מה תשובה השיבתו בת קול לאותו רשע בשעה שאמר אעלה על במתי עב אדמה לעליון יצתה בת קול ואמרה לו רשע בן רשע בן בנו של נמרוד הרשע שהמריד את כל העולם כולו עלי במלכותו כמה שנותיו של אדם שבעים שנה ואם בגבורות שמונים שנה שנאמר ימי שנותינו בהם שבעים שנה ואם בגבורות שמונים שנה מן הארץ עד לרקיע מהלך חמש מאות שנה ועוביו של רקיע מהלך ה' מאות שנה ובין (כל) רקיע לרקיע מהלך ה' מאות שנה וכן בין כל רקיע ורקיע אך אל שאול תורד אל ירכתי בור וכו'.<small><span style="color: gray;">פסחים צד ע"ב</span></small>
תניא אמר רבן יוחנן בן זכאי מה תשובה השיבתו בת קול לאותו רשע בשעה שאמר אעלה על במתי עב אדמה לעליון יצתה בת קול ואמרה לו רשע בן רשע בן בנו של נמרוד הרשע שהמריד כל העולם כולו עליו במלכותו כמה שנותיו של אדם שבעים שנה שנאמר ימי שנותינו בהם שבעים שנה ואם בגבורות שמונים שנה והלא מן הארץ עד לרקיע מהלך חמש מאות שנה ועוביו של רקיע מהלך חמש מאות שנה וכן בין כל רקיע ורקיע למעלה מהן וכו'<small><span style="color: gray;">חגיגה יג ע"א</span></small>
אמר מר זוטרא מאי קרא דכתיב תבא בכלח אלי קבר בכלח בגימטריא שיתין הוו שבעים שיבה שמונים גבורות דכתיב ימי שנותינו בהם שבעים שנה ואם בגבורות שמונים שנה וכו'.<small><span style="color: gray;">מועד קטן כח ע"א</span></small>
רבה אמר רב נחמן שלש שנים כנגד שלש פקידות דאמר מר בר"ה נפקדו שרה רחל וחנה אמר רבה ליתנהו להני כללי מכדי מתני' מאן תקין רבי והא בימי דוד אימעוט שני דכתיב ימי שנותינו בהם שבעים שנה והאי שמא לא זכה להבנות הימנה ודלמא איהי דלא זכיא איהי כיון דלא מפקדא אפריה ורביה לא מיענשה וכו'.<small><span style="color: gray;">יבמות סד ע"ב</span></small>
<b style="color: gray;">מלבי"ם פירוש המילות</b> ימי שנותינו בהם שבעים שנה, שאם יהיו ימי שנותינו בהם, בשנים הרגילים. (מלת בהם מוסב על שנינו), אז יהיו שבעים שנה, ואם (ימי שנותינו) בגבורות, אם יהיו בגבורות יותר מן טבע הרגיל, אז יארכו שמונים שנה, ורהבם, ר''ל רהב הימים והתנשאם יהיה עמל ואון, דהיינו הפעולות שיפעל בימי חייו שבם יתנשאו ימיו יהיה עמל ואון. כי גז חיש, ר''ל ובכל אופן, החיש גז, שטף הזמן החש וממהר במרוצתו, זה קורא חיש, הוא גז ונגזז מן המציאות בכל רגע, שבכל רגע יגוז רגע ההוה מן ההוה אל העבר, ונעופה, ואנו עפים עם החיש ומהירות הזמן מן המציאות אל ההעדר, כי הזמן הוא חיי האדם, ובכל רגע תגוז רגע מן הזמן וחלק מחיי האדם מן המציאות, אל תהום כאפס, עד כי.
<b style="color: gray;">מלבי"ם ביאור המילות</b> בהם. בימים שונים הנזכר בכתוב הקודם, ר''ל בימי החיים הרגילים. ורהבם. שם, גדלם ותקפם. גז. כמו ויגז שלוים מן הים. יחיש. שם על הזמן הממהר ורץ :
<h3>{יא}</h3>
מִֽי־י֭וֹדֵעַ עֹ֣ז אַפֶּ֑ךָ וּ֝כְיִרְאָתְךָ֗ עֶבְרָתֶֽךָ׃
<b style="color: gray;">רש"י</b> מי יודע עז אפך . בימים מועטים כאלה מי יקנה לו לב לדעת את עז אפך ליראה אותך . ואתה כיראתך עברתך . כשם שאתה יראוי כן עברתך קשה ונפרע מן החוטאים :
<b style="color: gray;">מצודת דוד</b> מי יודע . בימים מועטים כאלה מי יוכל לדעת חוזק אפך על מה היא ולהיות נשמר ממנה : וכיראתך . כאשר יראתך נעלמה מלדעת איך נירא את ה' כן נעלמה עברתך מלדעת על מה אתה מתמלא עברה וזעם כי אין להשיג בימים מועטים כאלה :
<b style="color: gray;">תורה תמימה</b> אמר רבי יוחנן כל המצדיק את עצמו מלמטה מצדיקין עליו הדין מלמעלה שנאמר אמת מארץ תצמח וצדק משמים נשקף רבי חייא בר אבין אמר רב הונא מהכא וכיראתך עברתך וכו'.<small><span style="color: gray;">תענית ח ע"א</span></small>
<b style="color: gray;">מלבי"ם פירוש המילות</b> מי יודע עז אפך, ר''ל אנחנו עפים עם שטף הזמן, ולא נוכל לדעת לא עז אפך שתעניש אותנו על חטאים פרטים, שעליהם אמר כי כלינו באפך, ולא עברתך כיראתך ולא יש מי שיוכל לדעת את עברתך הכללית שהוא בחטא אדה''ר (שעליו אמר כל ימינו פנו בעברתך) שהיא מתדמה עם יראתך הגדולה, שכן היא כוללת כל בשר אשר בו רוח חיים שכולם המות כרוך בעקבם, ומי יודע אותה, וא''כ אבקש.
<h3>{יב}</h3>
לִמְנ֣וֹת יָ֭מֵינוּ כֵּ֣ן הוֹדַ֑ע וְ֝נָבִ֗א לְבַ֣ב חָכְמָֽה׃
<b style="color: gray;">רש"י</b> למנות ימינו כן הודע . כאשר בתחלה הודע בעולם את מנין ימינו ארוכים וכיון שנאריך ימים נוכל לקנות לב ונביא בתוכם לבב חכמה , ונביא לשון הבאה , ( וי''א למנות ימינו כן כמנין כ''ן שבעים שנה ונמות לפי שיעור ימינו שהן מעט כן תייסר אותנו וכן ויודע בהם אנשי סוכות ) ( שופטים ח ) ( סא''א ) :
<b style="color: gray;">מצודת דוד</b> למנות . לפי מנין ימינו שהם קצרים כן הודע נא דרכיך ר''ל לפי ערך מעט השנים כן תרבה לנו חכמה לדעת הכל במעט זמן ואז נביא גם אנו לבב חכמה ר''ל אם תתן בנו הרבה חכמה אז נחשוב לתור ולחפש בה לבוא אל תוכן עומק הדבר :
<b style="color: gray;">מצודת ציון</b> ונביא . מל' הבאה :
<b style="color: gray;">תורה תמימה</b> אמר רבי אבדימי דמן חיפה מיום שחרב בית המקדש ניטלה נבואה מן הנביאים וניתנה לחכמים אטו חכם לאו נביא הוא הכי קאמר אע"פ שניטלה מן הנביאים מן החכמים לא ניטלה אמר אמימר וחכם עדיף מנביא שנאמר ונביא לבב חכמה מי נתלה במי הוי אומר קטן נתלה בגדול וכו'.<small><span style="color: gray;">בבא בתרא יב ע"א</span></small>
<b style="color: gray;">מלבי"ם פירוש המילות</b> למנות ימינו כן הודע שנביא לבב חכמה, אחר שע''י קוצר ימינו אין אנו יודעים מאומה לא מאפך ולא מעברתך, ואנחנו מתים מבלי השגת השלמות אשר בעבורו נבראנו, הלא ראוי שתודיע לנו שנוכל למנות ימינו כן באופן זה אשר נוכל להביא בו לבב חכמה, נגד מ''ש ורהבם עמל ואון, תלמדנו שנביא בימי חיינו לבב חכמה, ולא יהיה ימינו לריק ולתהו :
<b style="color: gray;">מלבי"ם ביאור המילות</b> למנות. שיעורו, הודע למנות ימינו כן שנביא לבב חכמה, וזה א' משמושי הוי''ו :
<h3>{יג}</h3>
שׁוּבָ֣ה יְ֭הוָה עַד־מָתָ֑י וְ֝הִנָּחֵ֗ם עַל־עֲבָדֶֽיךָ׃
<b style="color: gray;">רש"י</b> שובה ה' . מחרון אפיך : והנחם . חשוב מחשבה טובה על עבדיך :
<b style="color: gray;">מצודת דוד</b> שובה ה' . שוב מחרון אפך עד מתי תחרה עוד : והנחם . חשוב על עבדיך מחשבה אחרת להיות מרוצה להם :
<b style="color: gray;">מלבי"ם פירוש המילות</b> שובה ה' עד מתי, שובה מחרון אפך עד מתי שנביא לבב חכמה, שעד הזמן הזה שנוכל להביא לבב חכמה תשוב ולא תענשנו באפך ע''י חטאינו, וגם והנחם על עבדיך שלא תחול על עבדיך הצדיקים עברתך הכוללת בחטא אדה''ר :
<b style="color: gray;">מלבי"ם ביאור המילות</b> עד מתי. ר''ל עד מתי שיהיה זה שנביא לבב חכמה. ושובה יוצא, שובה את אפך. או עומד, שובה מאפך. או מענין מנוחה והשקט, כמו שובה ה' רבבות אלפי ישראל :
<h3>{יד}</h3>
שַׂבְּעֵ֣נוּ בַבֹּ֣קֶר חַסְדֶּ֑ךָ וּֽנְרַנְּנָ֥ה וְ֝נִשְׂמְחָ֗ה בְּכָל־יָמֵֽינוּ׃
<b style="color: gray;">רש"י</b> שבענו בבקר חסדך . ביום הגאולה והתשועה שהוא בקר לליל הצרה והאנחה והחשיכה : ונרננה ונשמחה בכל ימינו . כלומר בכל הצרו' שעברו עלינו בימינו אלה :
<b style="color: gray;">מצודת דוד</b> בבוקר . בכל בוקר : ונרננה . בהודות והלל : ונשמחה וגו' . כי תשוב להיטיב לנו בעבור רוב ההודאה וההלל וכן יהיה הולך וחוזר חלילה כל הימים :
<b style="color: gray;">מלבי"ם פירוש המילות</b> (יד-טו) שבענו, ר''ל שיהיו אחת משתי אלה, או שתכף בבקר (שהיא מליצה על התחלת זריחת החיים ושנות הנעורים), תשבענו חסדך, ולא נראה כלל רעת הזמן ותהפוכותיו, עד שעי''כ נרננה ונשמחה בכל ימינו, ורעת הזמן לא נראה כלל. או עכ''פ אם נגזר עלינו לשתות כוס הרעה בבקר שהוא בימי הנעורים, שמחנו כימות עניתנו עד שנמצא שמחה לעומת העינוי :
<h3>{טו}</h3>
שַׂ֭מְּחֵנוּ כִּימ֣וֹת עִנִּיתָ֑נוּ שְׁ֝נ֗וֹת רָאִ֥ינוּ רָעָֽה׃
<b style="color: gray;">רש"י</b> שמחנו כימות עניתנו . שמחנו לימות משיחנו כמנין ימות שעניתנו בגליות וכמנין שנות אשר ראינו רעה :
<b style="color: gray;">מצודת דוד</b> כימות . כמנין הימים אשר ענית אותנו וכפי השנים אשר ראינו רעה וכפל הדבר במ''ש :
<b style="color: gray;">תורה תמימה</b> תניא אידך ר' אליעזר אומר ימות המשיח ארבעים שנה כתיב הכא ויענך וירעיבך ויאכילך וכתיב התם שמחנו כימות עניתנו שנות ראינו רעה רבי דוסא אומר ד' מאות שנה כתיב הכא ועבדום וענו אותם ארבע מאות שנה וכתיב התם שמחנו כימות עניתנו וכו'<small><span style="color: gray;">סנהדרין צט ע"א</span></small>
<b style="color: gray;">מלבי"ם ביאור המילות</b> כימות עניתנו שנות ראינו רעה. כבר בארנו (יחזקאל כ''ב) שימים (כשבא על זמנים ארוכים יציין ההמשך הזמני הכללי), ושנים הם הפרטים מן הזמן הכולל, כמ''ש זכור ימות עולם בינו שנות דור ודור, שלעולם יפול על זמן הכללי המתדבק, ודור ודור יפול על זמנים פרטיים, ובזה הוסיף חוץ ממה שתשמחנו כזמן הכללי שבו עניתנו, תחשוב מספר השנים שבם ראינו רעה לשמחנו כנגדם :
<h3>{טז}</h3>
יֵרָאֶ֣ה אֶל־עֲבָדֶ֣יךָ פָעֳלֶ֑ךָ וַ֝הֲדָרְךָ֗ עַל־בְּנֵיהֶֽם׃
<b style="color: gray;">מצודת דוד</b> יראה . פועל ידיך יהיו נראים אל עבדיך וגם על בניהם אחריהם תהיה ההדר מעמך :
<b style="color: gray;">מצודת ציון</b> והדרך . מל' הדר ויופי :
<b style="color: gray;">מלבי"ם פירוש המילות</b> יראה, עד שנראה ונשיג את פעלך, איך אתה פועל ועוסק בעולמך, ועי''כ יראה הדרך על בניהם, שע''י הבחינה בפעולות ה' שעדן פועל בעולמו, (כי קיום הבריאה היא בריאה מתמדת), בזה ישיגו בניהם הדר ה' וכבודו והשגחתו, וישיגו התכלית אשר בעבורו נבראו :
<b style="color: gray;">מלבי"ם ביאור המילות</b> פעלך. הוא העסק שעודו מתעסק בבריאה, כי קיום הבריאה היא בריאה מתמדת, וזה ההבדל בין פעל ובין מעשה כמ''ש בכ''מ (ע''ל כ''ח). ופעלך הוא על פעולת הטבע. והדרך הוא על פעולת נסים שבם יתהדר למראה עינים, כמ''ש ישעיה ל''ה :
<h3>{יז}</h3>
וִיהִ֤י ׀ נֹ֤עַם אֲדֹנָ֥י אֱלֹהֵ֗ינוּ עָ֫לֵ֥ינוּ וּמַעֲשֵׂ֣ה יָ֭דֵינוּ כּוֹנְנָ֥ה עָלֵ֑ינוּ וּֽמַעֲשֵׂ֥ה יָ֝דֵ֗ינוּ כּוֹנְנֵֽהוּ׃
<b style="color: gray;">רש"י</b> ויהי נועם אד' אלהינו . שכינתו ותנחומיו : ומעשה ידינו כוננה עלינו . לשון תחינה הוא , כוננה כמו שמרה שפטה : כוננהו . כונן אותו , ושני פעמים ומעשה ידינו כוננהו א' על מלאכת המשכן שבירכן לישראל והתפלל שתשרה שכינה במעשה ידיהם במשכן ואחת שתהא ברכה במעשה ידיהם :
<b style="color: gray;">מצודת דוד</b> ויהי נועם . נעימות ה' יהיה עלינו : כוננה עלינו . הכן עלינו להיות מתוקן בידינו ולא יארע לנו תקלה בעת נעשה את המעשה : כוננהו . הכן את המעשה ההוא שלא יארע בם תקלה והפסד מה :
<b style="color: gray;">מצודת ציון</b> נועם . ענין מתיקות וערבות כמו ולחם סתרים ינעם ( משלי ט ) :
<b style="color: gray;">מלבי"ם פירוש המילות</b> ויהי נועם ה' אלהינו עלינו, (הנעימות הוא התענוג שישיג הפועל ממעשהו במה שהפיק ממעשהו את התכלית הנרצה), וע''י שאנו נשיג את השלמות, בזה ימצא ה' נועם בכלל הבריאה אשר ברא לכבודו, שישיגו הברואים את כבודו ויעבדוהו, וזה יתראה עלינו, כי נחנו נהיה תכלית הבריאה וחפץ ה' בעולמו, ובנו ימצא תכלית מעשיו ופעולותיו, ומעשה ידינו כוננה עלינו, ר''ל כי מעשה ידי האדם בענינים השפלים אינם מכוננים עליו, דהיינו שהוא לא נעשה כן ובסיס אל מעשיו, למשל הבונה בית לשבת בו, הבית מכונן על יסוד אבנים, והאבנים מכוננים על עפר הארץ, לא על האומן הבונה, בהפך האומן יתכונן על ביתו לשבת בו ולמצוא מחסה מזרם וממטר, לא כן מעשה הטוב בענינים הנפשיים, נעשה הוא בסיס וכן למעשה ידיו, למשל הלומד תורה תורתו מכוננת על שכל האדם ונפשו, והעושה מצוה לשמה המצוה יש לה כן בנפש הפועל, וז''ש שמעשה ידינו יהיו מכוננים עלינו, לא על דבר שהוא זולת עצמותנו, ומעשה ידינו יהיו דברים אשר כוננהו, שכל מה שנעשה יכונן ה' אותם מפני שיהיו טובים בעיניו, עד כאן דבר איש האלהים המתפלל, והיא תפלה כללית, וגם פרטית, שהתפלל גם על עצמו במה שנגזר עליו שלא יכנס לארץ, שאמר שאינו מבין עז אף ה' ולא עברתו, ובקש שה' ינחם על עבדו, ושיראו אליו פעולות ה' בעת יכנס לארץ להשיג שלימותו, והדר ה' יראה על בניו שהם יירשו מקומו אחריו, ושמעשה ידיו מה שהוציא עם ה' ממצרים יתכוננן עליו לא על זולתו. - ע''כ היא התפלה :
<h2>תהילים פרק-צא</h2>
<h3>{א}</h3>
יֹ֭שֵׁב בְּסֵ֣תֶר עֶלְי֑וֹן בְּצֵ֥ל שַׁ֝דַּ֗י יִתְלוֹנָֽן׃
<b style="color: gray;">רש"י</b> יושב בסתר עליון . מי שהוא חוסה בסתר כנפי השכינה הוא יתלונן בצלו שהקב''ה מגין עליו הרי משה רבינו זה משיא את בני האדם לחסות בכנפי השכינה : יושב בסתר עליון . כמו ( שה''ש ב ) בצלו חמדתי וישבתי : שדי . לשון חוזק :
<b style="color: gray;">מצודת דוד</b> יושב וגו' . אמר בל' קריאה אל מול היושב אתה היושב בסתר עליון ר''ל המתבודד בעבודת ה' ובעיון סתרי תורתו : בצל וגו' . אתה המתלונן וכו' וכפל הדבר במ''ש :
<b style="color: gray;">מצודת ציון</b> יתלונן . ענין התמדה וכן צדק ילין בה ( ישעיה א ) :
<b style="color: gray;">תורה תמימה</b> היא האכילתו מעדני עולם לפיכך קרבנה מאכל בהמה היא השקתהו יין משובח בכוסות משובחים לפיכך כהן משקה מים המרים במקידה של חרש היא עשתה בסתר יושב בסתר עליון שם בה פנים שנאמר ועין נואף שמרה נשף לאמר לא תשורני עין וגו'<small><span style="color: gray;">סוטה ט ע"א</span></small>
<b style="color: gray;">מלבי"ם פירוש המילות</b> יושב, מצייר כאלו אחד מן הקדושים בני עליון מלאכי ה' ידבר אל המתפלל ויענהו מענה על שאלתו, אומר אליו, דע כי אתה היושב בסתר עליון מצד נפשך, שיושבת בקביעות בסתר ה' דבוקה בשרשה העליון, ומצד גופך אתה האיש אשר בצל שדי יתלונן, שה' ישגיח עליך בהשגחה פרטיית ויכך בצל כנפיו :
<h3>{ב}</h3>
אֹמַ֗ר לַֽ֭יהוָה מַחְסִ֣י וּמְצוּדָתִ֑י אֱ֝לֹהַ֗י אֶבְטַח־בּֽוֹ׃
<b style="color: gray;">רש"י</b> אומר לה' מחסי . הוא ומצודתי והכל ילמדו ממני ולמה אני אומר כן :
<b style="color: gray;">מצודת דוד</b> אומר לה' . אומר אני לך בעבור ה' אשר הוא מחסי וכו' :
<b style="color: gray;">מצודת ציון</b> ומצודתי . ענין מבצר חזק :
<b style="color: gray;">מלבי"ם פירוש המילות</b> אומר, אני אומר לה', היינו בשביל ה' ובשליחותו, אני אומר לך בשם ה' אשר הוא מחסי ומצודתי, אומר אני לך בשם אלהי אשר אבטח בו,
<b style="color: gray;">מלבי"ם ביאור המילות</b> לה'. בעבור ה' כמו אמרי לי אחי הוא :
<h3>{ג}</h3>
כִּ֤י ה֣וּא יַ֭צִּֽילְךָ מִפַּ֥ח יָק֗וּשׁ מִדֶּ֥בֶר הַוּֽוֹת׃
<b style="color: gray;">רש"י</b> כי הוא יצילך מפח יקוש וגו' . לכל אחד ואחד הוא אומר יושב בסתר עליון :
<b style="color: gray;">מצודת דוד</b> כי הוא יצילך . אשר הוא יצילך מפח הלוכד ומדבר המשבר :
<b style="color: gray;">מצודת ציון</b> מפח . מרשת : יקוש . מלשון מוקש : הוות . ענין שברון כמו הוה על הוה ( יחזקאל ז ) :
<b style="color: gray;">מלבי"ם פירוש המילות</b> כי הוא יצילך מכל רעות המתרגשות בעולם, בין מרעות בעלי הבחירה שעז''א מפח יקוש, בין מרעות הבאות ע''י הטבע שעז''א מדבר הוות :
<h3>{ד}</h3>
בְּאֶבְרָת֨וֹ ׀ יָ֣סֶךְ לָ֭ךְ וְתַֽחַת־כְּנָפָ֣יו תֶּחְסֶ֑ה צִנָּ֖ה וְֽסֹחֵרָ֣ה אֲמִתּֽוֹ׃
<b style="color: gray;">רש"י</b> באברתו . כנף : יסך . יסוכך : תחסה . תתכסה : צנה וסחרה . הוא צנה המקפת את האדם קרוב לארבע רוחותיו , סוחרה לשון סחור סחור :
<b style="color: gray;">מצודת דוד</b> באברתו . בכנפיו יסוכך ויגן עליך : אמתו . אמיתת הבטחתו היא כצנה וסוחרה :
<b style="color: gray;">מצודת ציון</b> באברתו . בכנפיו : צנה . דומה הוא למגן : וסחרה . לבוש מברזל מסבבת הגוף סחור סחור :
<b style="color: gray;">מלבי"ם פירוש המילות</b> באברתו, מצייר שיגין עליו כמו שהעוף מגין בכנפיו על גוזליו, ויש הבדל בין אבר ובין כנף, שהכנף הם הנוצות הארוכות המחוברות בקצה האבר המעופף שנקרא אבר, והעוף יסך ויגן ע''י האבר בצדדי אפרוחיו ויפרוש הכנפים שהם הנוצות למעלה למחסה עליהם, והוא למשל שיסך לך מפני רעת בני אדם הבא מן הצד, ויהי לך מחסה מפני רעות טבעיות הבאים מלמעלה, צנה, שיעור הכתוב תחת כנפיו תחסה תחת צנה וסחרה של אמתו, קיום דבריו והבטחתו שהוא אמתו (מה שהבטיח להגן עליך) יהיה לך כצנה וסוחרה, הצנה מגנת לפני האיש בעת המלחמה מרעת בני אדם, והסוחרה מגנת מכל הצדדים גם נגד רעות טבעיות הבאים מלמעלה, ועי''כ.
<b style="color: gray;">מלבי"ם ביאור המילות</b> באברתו, כנפיו. התבאר הבדלם (יחזקאל י''ז ג', איוב ל''ט כ''ז). יסך. כמו הנני סך את דרכך (הושע ד') שהוא מן הצד. סוחרה. דבר הסובב מכל צד :
<h3>{ה}</h3>
לֹא־תִ֭ירָא מִפַּ֣חַד לָ֑יְלָה מֵ֝חֵ֗ץ יָע֥וּף יוֹמָֽם׃
<b style="color: gray;">רש"י</b> לא תירא . אם תבטח בו : מחץ יעוף יומם . שד המעופף כחץ :
<b style="color: gray;">מצודת דוד</b> לא תירא . על כי יסוך עליך לא תירא מפחד :
<b style="color: gray;">מלבי"ם פירוש המילות</b> לא תירא מפחד לילה, ר''ל ע''י שיצילך מפח יקוש של בני אדם לא תירא מהם בין משודדי לילה בצנעה, ובין ביום, גם אם יעוף החץ מן הלוחם כנגדך, יהיה לך כצנה להצילך מחץ יעוף יומם :
<h3>{ו}</h3>
מִ֭דֶּבֶר בָּאֹ֣פֶל יַהֲלֹ֑ךְ מִ֝קֶּ֗טֶב יָשׁ֥וּד צָהֳרָֽיִם׃
<b style="color: gray;">רש"י</b> מדבר , ומקטב . שמות שדים הם , זה מזיק בלילה וזה מזיק בצהרים : ישוד . ישודד :
<b style="color: gray;">מצודת דוד</b> מדבר . מן המזיק דבר ההולך באופל : מקטב . מן המזיק קטב השודד נפשות בעת צהרים :
<b style="color: gray;">מצודת ציון</b> באפל . בחשך : מקטב . נקרא כן מענין כריתה כמו אהי קטבך שאול ( הושע יג ) . ישוד . מל' שדידה וגזלה :
<b style="color: gray;">מלבי"ם פירוש המילות</b> מדבר, ונגד מ''ש מדבר הוות, מפרש שג''כ לא תירא בין מדבר המהלך באפל, ובין מן הקטב מרירי אשר ישוד בצהרים :
<b style="color: gray;">מלבי"ם ביאור המילות</b> מקטב. כמו קטב מרירי, אהי קטבך שאול (הושע י''ג) אויר ארסי הממית. ישוד. שרשו שדד :
<h3>{ז}</h3>
יִפֹּ֤ל מִצִּדְּךָ֨ ׀ אֶ֗לֶף וּרְבָבָ֥ה מִימִינֶ֑ךָ אֵ֝לֶ֗יךָ לֹ֣א יִגָּֽשׁ׃
<b style="color: gray;">רש"י</b> יפול מצדך אלף . לשון חנייה כמו ( בראשית כ''ה ) על פני כל אחיו נפל : מצדך . משמאלך יחנו אלף שדים ואליך לא יגשו להזיק :
<b style="color: gray;">מצודת דוד</b> יפול . אף אם בעת הדבר יפלו אנשים רבים מצדך ומימינך ומ''מ אליך לא יגש הדבר ההוא ולא יזיק לך :
<b style="color: gray;">תורה תמימה</b> ומשום שמעיה אמרו שנותן שלום לימין ואחר כך לשמאל שנאמר מימינו אש דת למו ואומר יפול מצדך אלף ורבבה מימינך מאי ואומר וכי תימא אורחא דמילתא היא למיתב בימין ת"ש יפול מצדך אלף ורבבה מימינך וכו'.<small><span style="color: gray;">יומא נג ע"ב</span></small>
<b style="color: gray;">מלבי"ם פירוש המילות</b> יפול, והגם שיפול אלף מצדך השמאלית, ורבבה מימינך, ע''י החץ או הדבר, בכ''ז אליך לא יגש ולא יגע בך רע :
<h3>{ח}</h3>
רַ֭ק בְּעֵינֶ֣יךָ תַבִּ֑יט וְשִׁלֻּמַ֖ת רְשָׁעִ֣ים תִּרְאֶֽה׃
<b style="color: gray;">רש"י</b> ושלמת . כליון , ולמה :
<b style="color: gray;">מצודת דוד</b> רק וגו' . מיתת האנשים תביט רק בעיניך ותראה תשלומין הרשעים הנופלים אבל לא יגעו בך לרעה :
<b style="color: gray;">מלבי"ם פירוש המילות</b> רק, מה שתביט בעיניך ותראה את הנופלים סביב לך ותעיין בזה, ואז תראה כי הוא שלומת רשעים, שה' משלם להם את ענשם בהשגחה, וע''כ לא יגע רע בצדיקים המושגחים לטובה :
<b style="color: gray;">מלבי"ם ביאור המילות</b> תביט. תראה. ההבטה מציין שימת לב על הדבר כמ''ש (ישעיה ה') :
<h3>{ט}</h3>
כִּֽי־אַתָּ֣ה יְהוָ֣ה מַחְסִ֑י עֶ֝לְי֗וֹן שַׂ֣מְתָּ מְעוֹנֶֽךָ׃
<b style="color: gray;">רש"י</b> כי אתה . אמרת : ה' מחסי . והרי זה מקרא קצר : עליון שמת מעונך . את הקב''ה שמת מעון מבטחך :
<b style="color: gray;">מצודת דוד</b> כי אתה . כאשר תאמר אתה ה' מחסי ועל אל עליון תשים מעונך ר''ל תבטח בו כאדם הבוטח במדורו לחסות בו מזרם וממטר :
<b style="color: gray;">מצודת ציון</b> מעונך . מלשון מעון ומדור :
<b style="color: gray;">מלבי"ם פירוש המילות</b> כי אתה, מבאר מדוע אליך לא יגש, מפני שאתה שמת מעונך את ה' עליון אשר הוא מחסי, כאילו אינך שוכן בין התחתונים ואין מגורתך בעוה''ז רק בעולם העליון אצל ה' שהוא מחסי, (ר''ל מחסה של המלאכים בני עליון שבהם לא יגעו רעת העולם השפל), וע''כ לא יגעו בו רעת העולם הזה כמו שלא יגעו בבני מרום המלאכים החוסים בה' :
<b style="color: gray;">מלבי"ם ביאור המילות</b> כי אתה. סדרו כי אתה שמת מעונך ה' עליון מחסי :
<h3>{י}</h3>
לֹֽא־תְאֻנֶּ֣ה אֵלֶ֣יךָ רָעָ֑ה וְ֝נֶ֗גַע לֹא־יִקְרַ֥ב בְּאָהֳלֶֽךָ׃
<b style="color: gray;">רש"י</b> לא תאנה . לא תקרה וכן והאלהי' אנה לידו ( שמות כא ) :
<b style="color: gray;">מצודת דוד</b> לא תאונה . אז לא תזדמן לך רעה : ונגע וגו' . כפל הדבר במ''ש :
<b style="color: gray;">מצודת ציון</b> תאונה . ענין הזדמנות כמו והאלהים אנה לידו ( שמות כא ) :
<b style="color: gray;">תורה תמימה</b> אמר רב הונא לאדם טוב אין מראין לו חלום טוב ולאדם רע אין מראין לו חלום רע תניא נמי הכי כל שנותיו של דוד לא ראה חלום טוב וכל שנותיו של אחיתופל לא ראה חלום רע והכתיב לא תאונה אליך רעה וכו'.<small><span style="color: gray;">ברכות נה ע"א</span></small>
ת"ר שיר של תודה בכנורות ובנבלים ובצלצלים על כל פינה ופינה ועל כל אבן גדולה שבירושלים ואומר ארוממך ה' כי דליתני וגו' ושיר של פגעים ויש אומרין שיר של נגעים מאן דאמר דנגעים דכתיב ונגע לא יקרב באהלך ומאן דאמר פגעים דכתיב יפול מצדך אלף ואומר יושב בסתר עליון בצל שדי יתלונן עד כי אתה ה' מחסי עליון שמת מעונך וחוזר ואומר מזמור לדוד בברחו מפני אבשלום בנו ה' מה רבו צרי עד לה' הישועה על עמך ברכתך סלה:<small><span style="color: gray;">שבועות טו ע"א</span></small>
<b style="color: gray;">מלבי"ם פירוש המילות</b> לא תאונה אליך רעה, מוסיף לאמר שאם ירצה איש להפגיע בך איזה רעה, הרעה עצמה לא תרצה להיות מאונה אליך, וכן ברעות טבעיות נגע לא יקרב (אליך) באהלך, הגם שהנגע תהיה באהלך לא תקרב אליך, כאילו הרעה והנגע עצמם לא ירצו לפגוע בך ולהרע לך :
<b style="color: gray;">מלבי"ם ביאור המילות</b> תאונה. תסובב אליו, ועיין ההבדל בין אנה ובין קרה (ירמיה ב' כ''ד). יקרב באהלך. פעל קרב נקשר עם אל בכ''מ, וע''כ פרשתי שמלת אליך נמשך לשנים ונגע לא יקרב אליך באהלך :
<h3>{יא}</h3>
כִּ֣י מַ֭לְאָכָיו יְצַוֶּה־לָּ֑ךְ לִ֝שְׁמָרְךָ֗ בְּכָל־דְּרָכֶֽיךָ׃
<b style="color: gray;">מצודת ציון</b> לך . עליך :
<b style="color: gray;">תורה תמימה</b> וכל המצער עצמו עם הצבור זוכה ורואה בנחמת צבור ושמא יאמר אדם מי מעיד בי אבני ביתו של אדם וקורות ביתו של אדם מעידים בו שנאמר כי אבן מקיר תזעק וכפיס מעץ יעננה דבי רבי שילא אמרי שני מלאכי השרת המלוין לו לאדם הן מעידין עליו שנאמר כי מלאכיו יצוה לך וכו'.<small><span style="color: gray;">תענית יא ע"א</span></small>
ר' זריקא אמר שני מלאכי השרת המלוין אותו הן מעידין בו שנאמר כי מלאכיו יצוה לך לשמרך בכל דרכיך (וחכ"א) אבריו של אדם מעידין בו שנאמר ואתם עדי נאם ה' ואני אל:<small><span style="color: gray;">חגיגה טז ע"א</span></small>
<b style="color: gray;">מלבי"ם פירוש המילות</b> (יא-יב) כי, יאמר הגם שמלאכיו אשר יצוה ה' לך ויזהירם לשמרך בכל דרכיך הם על כפים ישאונך ולא יניחו אותך לעבור על הארץ ברגליך, כי ייראו פן תגוף באבן רגלך אף נגיפה קלה, והם מוזהרים על שמירתך ולכן ישאו אותך על כפים בל תקרב אל דבר מזיק כלל :
<b style="color: gray;">מלבי"ם ביאור המילות</b> יצוה לך. צווי שאחריו למ''ד היינו בשבילו, כמ''ש בס' התו''ה (ויקרא סי' ד) :
<h3>{יב}</h3>
עַל־כַּפַּ֥יִם יִשָּׂא֑וּנְךָ פֶּן־תִּגֹּ֖ף בָּאֶ֣בֶן רַגְלֶֽךָ׃
<b style="color: gray;">רש"י</b> פן תגוף . פן תכשל וכן כל לשון נגיפה אצופי''ר בלע''ז :
<b style="color: gray;">מצודת דוד</b> על כפים . המלאכים ההם ישאו אותך על כף ידם ולא יעזבוך ללכת בארץ רגלי כי פן תכה רגליך באבן המוטל בארץ והוא משל על גודל השמירה וההשגחה :
<b style="color: gray;">מצודת ציון</b> תגוף . ענין הכאה כמו ונגפו אשה הרה ( שם ) :
<h3>{יג}</h3>
עַל־שַׁ֣חַל וָפֶ֣תֶן תִּדְרֹ֑ךְ תִּרְמֹ֖ס כְּפִ֣יר וְתַנִּֽין׃
<b style="color: gray;">מצודת דוד</b> תדרוך . תרמוס עליהם ברגליך ולא יזיקו אותך :
<b style="color: gray;">מצודת ציון</b> שחל . שם משמות האריה : ופתן . מין נחש : כפיר . ארי בחור : ותנין . מין נחש :
<b style="color: gray;">תורה תמימה</b> אמר רבי יוחנן ששה שמות יש לארי אלו הן ארי כפיר לביא ליש שחל שחץ וכו'.<small><span style="color: gray;">סנהדרין צה ע"א</span></small>
<b style="color: gray;">מלבי"ם פירוש המילות</b> (יג-יד) על, אבל ה' יאמר, לא אעזוב את שמירתו אל מלאכים, שהם ישמרוהו בדרך הטבע שיתרחק מן המזיק ושינצל בדרך הקרוב אל הטבע, כי רק בעצמו אשמרהו בענין נעלה מדרך הטבע, ואין אומר שלא תנשא עוד על כפים להתרחק מן המזיק, רק תלך על הארץ גם על סכנה היותר גדולה, ובכל זה לא יגע בך רע ע''פ הנס והפלא, ואני אומר שעל שחל ופתן תדרוך ולא יזיק אותך, וגם תרמוס כפיר ותנין תרמסם ותכלם בדרכך עליהם, כי אין שמירתך ע''י ממלאכים ושלוחים בענין קרוב אל הטבע רק ע''י ה' בעצמו, כי אחר שבי חשק אפלטהו בעצמי מן הצרה, הגם שיהיה במקום סכנה, וע''י שידע שמי שהיא מדרגה יותר גדולה מן החשק, שזה כבר השיג את חשקו וידע שמי, אשגבהו שעוד יתגבר על המזיקין :
<b style="color: gray;">מלבי"ם ביאור המילות</b> (יג-יד) על שחל ופתן תדרך תרמס כפיר ותנין. הדורך הוא כדרכו, והרומס משחית הדבר, (כמ''ש ישעיה ס''ג ג'), והכפיר הוא הצעיר מן השחל, והתנין קטן מן הפתן, על שחל הגדול תדרוך ברגליך, ואת כפיר הקטן תרמוס בדרכך עליו, נגד תדרוך אמר ואפלטהו, ונגד תרמוס אמר אשגבהו, שהוא יותר מן ההפלטה שעוד יתגבר על המזיק לרמסו בכחו. וידע שמי. הוא יותר מן החושק, שחושק אל הדבר ולא השיגו עדיין :
<h3>{יד}</h3>
כִּ֤י בִ֣י חָ֭שַׁק וַאֲפַלְּטֵ֑הוּ אֲ֝שַׂגְּבֵ֗הוּ כִּֽי־יָדַ֥ע שְׁמִֽי׃
<b style="color: gray;">מצודת דוד</b> כי בי חשק . כה יאמר ה' הואיל וחשק בי לכן אצילהו מן החיות הממיתים : כי ידע שמי . הואיל והוא יודע ומכיר שמי להיות חרד מפני :
<b style="color: gray;">מצודת ציון</b> אשגבהו . ענין התחזקות :
<h3>{טו}</h3>
יִקְרָאֵ֨נִי ׀ וְֽאֶעֱנֵ֗הוּ עִמּֽוֹ־אָנֹכִ֥י בְצָרָ֑ה אֲ֝חַלְּצֵ֗הוּ וַֽאֲכַבְּדֵֽהוּ׃
<b style="color: gray;">מצודת דוד</b> יקראני . לכן כאשר יקרא אלי אענה אותו : עמו אנכי בצרה . בעת בוא צרה בעולם אהיה עמו להצילו ממנו : אחלצהו . אוציא אותו מן הצרה ועוד ארבה כבודו :
<b style="color: gray;">מצודת ציון</b> אחלצהו . ענין הוצאה ושליפה :
<b style="color: gray;">תורה תמימה</b> ולמה מוציאין את התיבה לרחובה של עיר אמר ר' יהושע בן לוי לומר כלי צנוע היה לנו ונתבזה בעוונינו ולמה מתכסין בשקים אמר ר' חייא בר אבא לומר הרי אנו חשובין כבהמה ולמה נותנין אפר מקלה על גבי תיבה אמר רבי יהודה בן פזי כלומר עמו אנכי בצרה וכו'.<small><span style="color: gray;">תענית טז ע"א</span></small>
<b style="color: gray;">מלבי"ם פירוש המילות</b> יקראני, שיעורו יקראנו בצרה ואענהו ''עמו אנכי'' מבאר למה לא ישאהו על כפים בל יקרב במקום סכנה, ולמה יניחהו במקום שחל ופתן ומזיקין, שזה יהיה שעי''ז יקראני בצרה, ויתפלל לפני, זאת שנית שאענהו שעמו אנכי, וישיג שאני עמו לשמרו, משא''כ אם לא יהיה במקום סכנה כלל, לא יקרא אלי, וגם לא ישיג בחוש שה' עמו כי יתלה הכל בטבע, ואחלצהו ואכבדהו שעי''ז ישיג כבוד, אחר שיראו כולם שאני עושה לו נסים, וגם ר''ל שיענהו בצרה שהיא עמו, ושהצרה היא לטובתו, ואינה מחמת הסתרת פנים רק בהשגחה, ושאחלצהו ועוד יהיה לו כבוד, ועי''ז.
<h3>{טז}</h3>
אֹ֣רֶךְ יָ֭מִים אַשְׂבִּיעֵ֑הוּ וְ֝אַרְאֵ֗הוּ בִּֽישׁוּעָתִֽי׃
<b style="color: gray;">מצודת דוד</b> אשביעהו . יהיה שבע מהם לגודל הריבוי : ואראהו . בעיניו יראה בימיו תשועת ה' :
<b style="color: gray;">מלבי"ם פירוש המילות</b> ארך ימים אשביעהו, כמו שהיה באיוב שע''י יסוריו האריך ימים, וגם אראהו בישועתי שעי''כ יראה ישועה השגחיית :
<h2>תהילים פרק-צב</h2>
<h3>{א}</h3>
מִזְמ֥וֹר שִׁ֗יר לְי֣וֹם הַשַּׁבָּֽת׃
<b style="color: gray;">רש"י</b> מזמור שיר . של לוים ( נביאים ) : ליום השבת . שאומרי' אותו בשבתות והוא מדבר בענין העולם הבא שכולו שבת :
<b style="color: gray;">מצודת דוד</b> ליום השבת . המזמור הזה הוקבע לזמר על הדוכן בשבת :
<b style="color: gray;">מלבי"ם פירוש המילות</b> מזמור שיר ליום השבת, שיר הזה ידבר מהשגחת ה' בעולמו, שהגם שנראה שהכל נוהג ע''פ הטבע מ''מ עין משכיל יראה בו השגחת ה', ויביט עונשי הרשעים וגמול הצדיקים, הגם שה' הסתיר השגחתו מעין ההמון למען יהיה מקום לבחירה, ויען שיום השבת הוא עדות על ההנהגה השגחיית ושהעולם לא נמסר אל הטבע והמקרה, כמו שבארתי במקומו, לכן נתיסד שיר זה ליום השבת :
<h3>{ב}</h3>
ט֗וֹב לְהֹד֥וֹת לַיהוָ֑ה וּלְזַמֵּ֖ר לְשִׁמְךָ֣ עֶלְיֽוֹן׃
<b style="color: gray;">מצודת דוד</b> טוב להודות לה' . טוב וישר לנו להודות לה' ולזמר לשמך העליון על כל :
<b style="color: gray;">מלבי"ם פירוש המילות</b> טוב, מדבר נגד שני ההנהגות, נגד ההנהגה ההשגחיית, טוב להודות לה', ונגד ההנהגה הכללית ע''פ הטבע, טוב לזמר לשמך עליון, שבשם זה נתפרסם ויצא לו שם גם בין הגוים דקרי ליה אלהא דאלהיא ושהוא עליון על כולם :
<b style="color: gray;">מלבי"ם ביאור המילות</b> להודות לה' ולזמר לשמך. כבר בארתי (ז' י''ח) שבכ''מ ייחס ההודאה לה' והזמר לשמו, ושמו מורה על הפרסום ושם הוי''ה מציין הכרתו בעצמו וזה ע''י פלאותיו וע''ז בא הודאה פרטית שזה טובה פרטית, אבל הזמר והתהלה הוא מצד הפרסום הכללי שזה שמו וע''י הנהגתו הכללית, ובזה נקרא עליון, כי ההנהגה היא ע''י הטבע וה' עליון על כולם ואדוני האדונים :
<h3>{ג}</h3>
לְהַגִּ֣יד בַּבֹּ֣קֶר חַסְֽדֶּ֑ךָ וֶ֝אֱמֽוּנָתְךָ֗ בַּלֵּילֽוֹת׃
<b style="color: gray;">רש"י</b> להגיד בבקר חסדך . בעת הגאולה : ואמונתך בלילות . ובעוד צרת הגלות להאמין בך שתשמור הבטחתך כל זה נאה וטוב :
<b style="color: gray;">מצודת דוד</b> בבוקר . בכל בוקר : ואמונתך . קיום הבטחתך נגיד בכל הלילות :
<b style="color: gray;">תורה תמימה</b> אמר רבה בר חיננא סבא משמיה דרב כל שלא אמר אמת ויציב שחרית ואמת ואמונה ערבית לא יצא ידי חובתו שנאמר להגיד בבקר חסדך ואמונתך בלילות:<small><span style="color: gray;">ברכות יב ע"א</span></small>
<b style="color: gray;">מלבי"ם פירוש המילות</b> להגיד רק כבר התבאר שההנהגה הטבעיית נקראת בשם אמונה, כי על שמירת חקי הטבע הבטיח בעת בריאת העולם ויסד חקי הטבע חק ולא יעבור שלא ימושו החקים האלה כל ימי עולם, אבל ההנהגה הפלאית נקראת בשם חסד, כי ע''ז לא התחייב, והמשורר יציין גילוי שני הנהגות אלה עם היום והלילה, שכמו שהלילה הוא ציון העת שבו ינוחו החיים והברואים מפעולותיהם, כן יניח ה' מפעולותיו עת הטבע תנהוג ההנהגה, וכמו שהבקר הוא ציון התעוררות הנבראים אל פעולות ותנועות חדשות, ובו יחדש ה' מעשה בראשית, כן יציין העת שיעשה ה' פעולות חדשות ע''י ההנהגה ההשגחית, וע''כ יאמר במליצה להגיד בבקר חסדך, שהוא עת יתגלה ה' בהנהגתו ההשגחיית ויאיר לעולם בחסדו שהוא נפלאותיו וחסדיו, ואמונתך בלילות, עת יעורב אור ההשגחיי והנסיי, בכ''ז תשאר אמונתו, שכל מעשי בראשית ישמרו חקיהם ויעמדו על טבעם ושלימותם כפי מה שהטביע אותם בששת ימי הבריאה :
<b style="color: gray;">מלבי"ם ביאור המילות</b> חסדך ואמונתך. התבאר למעלה פ''ט :
<h3>{ד}</h3>
עֲ‍ֽלֵי־עָ֭שׂוֹר וַעֲלֵי־נָ֑בֶל עֲלֵ֖י הִגָּי֣וֹן בְּכִנּֽוֹר׃
<b style="color: gray;">רש"י</b> עלי עשור ועלי נבל . כנור של עשרה נימין :
<b style="color: gray;">מצודת דוד</b> עלי עשור . נזמר על כלי נגון בעל עשרה נימין : עלי הגיון בכנור . על השיר שבדבור הפה מנגן בכנור לבסם הקול כדרך המנגנים :
<b style="color: gray;">מצודת ציון</b> הגיון . ענין דבור :
<b style="color: gray;">תורה תמימה</b> והגה זו מתן שכרן של צדיקים לעתיד לבא וכה"א עלי הגיון בכנור וכו'.<small><span style="color: gray;">עירובין כא ע"א</span></small>
<b style="color: gray;">מלבי"ם פירוש המילות</b> עלי עשור, שנגוני המוסיקא וערך תנועותיה יתדמו עם ערך העולם הכללי וניגון המוסיקא הכללית, אשר יתחלף ערכה לפעמים בניגון הדומה לעשור כערך הגלגלים שהם כנור של עשר נימין, או בנבל שהם השמונה נימין מחשבון גלגל המזלות ולמטה :
<h3>{ה}</h3>
כִּ֤י שִׂמַּחְתַּ֣נִי יְהוָ֣ה בְּפָעֳלֶ֑ךָ בְּֽמַעֲשֵׂ֖י יָדֶ֣יךָ אֲרַנֵּֽן׃
<b style="color: gray;">מצודת דוד</b> בפעליך . במעשה הנסים שעשית לי : במעשי וגו' . כפל הדבר במ''ש :
<b style="color: gray;">מלבי"ם פירוש המילות</b> כי שמחתני ה' בפעלך, יש הבדל בין פעולה ובין מעשה, הדבר הנגמר ונשלם נקרא מעשה, והעסק שעודו מתעסק בו יקרא פעולה, וכן המציאות כולו כמו שהוא נגמר ונשלם עם חקי הטבע הקבועים נקרא מעשה ה', אבל העסק שיתעסק ה' עם השגחתו שבזה ידי היוצר עודם פועלים ועוסקים ומחדש פעלים לפי ההשגחה זה נקרא פעולה, וע''כ נגד החסד שהיא ההנהגה ההשגחיית והנסיית אומר כי שמחתני בפעלך, כי בו ישמח לבנו בהכיר השגחת ה' וגמולו וענשו, ונגד הטבע הסדורה בשלימות מראשית קדומים אמר במעשי ידיך ארנן :
<b style="color: gray;">מלבי"ם ביאור המילות</b> בפעלך במעשי ידיך. פעל הוא העסק ומעשה הוא הגמר (ישעיה י''ב נ''ט ו, ירמיה נ' כ''ט. תהלות כ''ח ד') :
<h3>{ו}</h3>
מַה־גָּדְל֣וּ מַעֲשֶׂ֣יךָ יְהוָ֑ה מְ֝אֹ֗ד עָמְק֥וּ מַחְשְׁבֹתֶֽיךָ׃
<b style="color: gray;">מצודת דוד</b> עמקו . הם דברים עמוקים ואין להבינם :
<b style="color: gray;">מלבי"ם פירוש המילות</b> מה גדלו מעשיך ה', מבאר הטעם מדוע חלק ה' את הנהגתו שהוא לפעמים בטבע ופעמים בהשגחה, ומדוע את העולם נתן בלבם עד שלא ימצא האדם תמיד את ההנהגה ההשגחיית, ורבים חושבים שהעולם כמנהגו נוהג ושהכל הוא בדרך הטבע, כי זה במחשבה עמוקה, כדי שיהיה מקום לבחירה ולשכר ועונש, שאם היה מעניש הרשע תיכף והיה כל ההנהגה ע''י השגחה גלויה, היו יראים לעשות רע ולא היה בחירה, וז''ש מעשיך הטבעיים הסדורים הם גדלו, אבל מאד עמקו מחשבותיך בזה במה שצפנת הנהגתך ההשגחיית שיהיה נעלם ונסתר באופן אשר. (ז-ח) איש בער לא ידע ושהכסיל לא יבין כי בפרוח רשעים כמו עשב הוא כדי להשמדם עד עד, שהצלחת הרשעים בעוה''ז הוא שעי''ז ישמדו לעד, וזאת לא יבין הבער והכסיל, וזאת עצמו מעומק מחשבות ה' בעולמו שהכסיל לא יבין זאת כדי שיהיה מקום לבחירה ולשכר ועונש :
<h3>{ז}</h3>
אִֽישׁ־בַּ֭עַר לֹ֣א יֵדָ֑ע וּ֝כְסִ֗יל לֹא־יָבִ֥ין אֶת־זֹֽאת׃
<b style="color: gray;">רש"י</b> איש בער לא ידע . את האמור למטה :
<b style="color: gray;">מצודת דוד</b> איש בער וגו' . וחוזר ומפרש וכסיל לא יבין את זאת והיא האמורה למטה :
<b style="color: gray;">מצודת ציון</b> בער . שוטה כבהמה מל' אנחנו ובעירנו ( במדבר כ ) :
<b style="color: gray;">מלבי"ם ביאור המילות</b> בער לא ידע, וכסיל לא יבין. יש הבדל בין בער ובין כסיל, שהבער הוא אדם הבהמי ומשתתף עם ושלח את בעירה, אבל הכסיל יהיה לפעמים בעל דעה גדול (כמ''ש בפי' משלי בגדר הבדלי שמות כסיל אויל פתי) רק שאינו הולך בחקי החכמה מפני תאותו ורשעו, ויש הבדל בין ידיעה והבנה שהידיעה הוא בדבר המושג ע''י החוש או מושכלות ראשונות, והבינה הוא ע''י מופתי השכל, והכסיל יודע דברים שיושגו מן המאוחר אל הקודם ע''י הבחינה והנסיון, רק אינו רוצה להשתמש במופתי התבונה להבין גם בשכלו, והבער לא ידע אף דבר המושג בחוש :
<h3>{ח}</h3>
בִּפְרֹ֤חַ רְשָׁעִ֨ים ׀ כְּמ֥וֹ עֵ֗שֶׂב וַ֭יָּצִיצוּ כָּל־פֹּ֣עֲלֵי אָ֑וֶן לְהִשָּֽׁמְדָ֥ם עֲדֵי־עַֽד׃
<b style="color: gray;">רש"י</b> בפרח רשעים כמו עשב . אינם יודעי' שהפרחת' אינה אלא להשמידם עדי עד שמשלם לשונאיו על פניהם להאבידם :
<b style="color: gray;">מצודת דוד</b> בפרוח . במה שהרשעים מפריחים : כמו עשב וגו' . לא יבין אשר הכוונה היא להשמידם עד עולם כי משלם להם מעט שכר צדקתם לטרדם מעוה''ב :
<b style="color: gray;">מצודת ציון</b> ויציצו . יפריחו :
<b style="color: gray;">מלבי"ם ביאור המילות</b> בפרוח רשעים, ויציצו פועלי און. ימשיל שכמו שהעשב מטבעו שעת יפרח ויתן זרעו יבול, כן הרשעים ישמדו אחרי יפרחו ויצמיחו מינם, ויש הבדל בין רשעים ובין פועלי און, שפועלי און הוא בין אדם לחבירו, והרשע יהיה לפעמים נגד המקום, ממליץ שהרשעים יאבדו אחרי יפרחו, והפועלי און ישמדו אחרי יציצו, שהציץ קודם הפרח ברוב האילנות, כי הפועל און בין אדם לחברו ישמד קודם להרשע כדי שלא יזיק לבריות :
<h3>{ט}</h3>
וְאַתָּ֥ה מָר֗וֹם לְעֹלָ֥ם יְהוָֽה׃
<b style="color: gray;">רש"י</b> ואתה מרום . בכל משפטיך ידך על העליונה שהכל מצדיקים עליהם את דינך :
<b style="color: gray;">מצודת דוד</b> ואתה . כי אתה מרום לעולם ובכל עת ידך על העליונה ואם לא תפרע מהם בחייהם תפרע מהם אחרי מותם :
<b style="color: gray;">מלבי"ם פירוש המילות</b> ואתה, ר''ל והגם שהרשעים פורחים ופועלי און יציצו, בכ''ז אתה מרום לעולם וידך תשיג אותם לענשם תמיד, כי ב''ו ימהר לענוש המורדים נגדו, {{{א}}} מצד שאין ידו משגת אותם תמיד, {{{ב}}} מצד שמתירא פן ימות ולא יוכל לענשם, אבל אתה מרום וידך על העליונה, וגם אתה נצחי לעולם :
<h3>{י}</h3>
כִּ֤י הִנֵּ֪ה אֹיְבֶ֡יךָ ׀ יְֽהוָ֗ה כִּֽי־הִנֵּ֣ה אֹיְבֶ֣יךָ יֹאבֵ֑דוּ יִ֝תְפָּרְד֗וּ כָּל־פֹּ֥עֲלֵי אָֽוֶן׃
<b style="color: gray;">מצודת דוד</b> כי הנה וגו' . וחוזר ומפרש כי הנה אויביך יאבדו ר''ל האבדון נכון בידם וימק בשרם ויתפרדו עצמותם :
<b style="color: gray;">מלבי"ם פירוש המילות</b> כי הנה אויביך ה' יאבדו, מצד שני אופנים, {{{א}}} מצד שהם אויביך יאבדו שע''י שהם אויבי ה' יאביד אותם בהשגחה, {{{ב}}} שגם מעצמם יתפרדו כל פועלי און, כי טבע פעולותיהם הרעות תחייב להם הפרידה והעדר החיבור והקיום, ואז באבוד רשעים.
<h3>{יא}</h3>
וַתָּ֣רֶם כִּרְאֵ֣ים קַרְנִ֑י בַּ֝לֹּתִ֗י בְּשֶׁ֣מֶן רַעֲנָֽן׃
<b style="color: gray;">רש"י</b> בלותי בשמן רענן . לבלותי בשמן של שררה . בלותי כמו ( במדבר טו ) בלול בשמן :
<b style="color: gray;">מצודת דוד</b> ותרם . אבל קרני תרומם כקרני הראם : בלותי . אהיה נבלל בראשי בשמן לח ודשן והוא משל על רבוי התענוג :
<b style="color: gray;">מצודת ציון</b> כראים . שם חיה ראם : בלותי . מל' בלילה וערבוב : רענן . ענין לחות ודשן כמו והיה עלהו רענן ( ירמיה יז ) :
<b style="color: gray;">מלבי"ם פירוש המילות</b> ותרם כראים קרני, אז קרן הצלחתי תתרומם משפלותה, ובלותי יהיה רענן כשמן, הגם שאבלה ואזקן אהיה רענן ע''י שמן משחת ה' שהוא משל על השפעתו (ויכוין בקרן על גבורה הגופנית ובשמן על הצלחה הנפשיית כמ''ש ישעיה ה' א' בבה''מ שם) :
<b style="color: gray;">מלבי"ם ביאור המילות</b> בלתי. כמו אחרי בלותי היתה לי עדנה, והוא מן הכבד. רענן. רטוב ולח :
<h3>{יב}</h3>
וַתַּבֵּ֥ט עֵינִ֗י בְּשׁ֫וּרָ֥י בַּקָּמִ֖ים עָלַ֥י מְרֵעִ֗ים תִּשְׁמַ֥עְנָה אָזְנָֽי׃
<b style="color: gray;">רש"י</b> בשורי . בעוייני כמו בשוררי : בקמים עלי מרעים . על הרשעים הקמים עלי שמעו אזני מאחורי הפרגוד שלא יועילו לכלות אותנו , כך שמעתי :
<b style="color: gray;">מצודת דוד</b> ותבט עיני . עיני תראה חפצה בהאויב המביט בי בעין רעה : בקמים . בעת יקומו עלי מרעים תשמענה אזני מה שחפצה לשמוע והוא אבדן המרעים :
<b style="color: gray;">מצודת ציון</b> בשורי . ענין הבטה כמו אשורנו ולא קרוב ( במדבר לב ) :
<b style="color: gray;">מלבי"ם פירוש המילות</b> ותבט, ואחר שידעתי שהצדיקים תחלתם יסורים וסופם שלוה והרשעים בהפך, לכן תביט עיני על השוררים ומביטים עלי בעת שקמו עלי מרעים, ותשמענה אזני איך שהאשנים השרים ומביטים עלי אז, הם אומרים.
<b style="color: gray;">מלבי"ם ביאור המילות</b> ותבט, בשורי. הבטה הוא שימת לב על הדבר וזה המבדיל בינו ובין ראיה (ישעיה ה'). ושור, הוא הבטה למרחוק, ובא תמיד שם שוררי על המביטים מרחוק לראות נקמה באויביהם :
<h3>{יג}</h3>
צַ֭דִּיק כַּתָּמָ֣ר יִפְרָ֑ח כְּאֶ֖רֶז בַּלְּבָנ֣וֹן יִשְׂגֶּֽה׃
<b style="color: gray;">רש"י</b> צדיק כתמר יפרח וגו' . כתמר לעשות פירות וכארז בלבנון להחליף גזעו :
<b style="color: gray;">מצודת דוד</b> כתמר יפרח . יעשה פרי בבנים ובבנות כתמר הזה הפורח להוציא פירות : ישגה . יתגדל ויעלה מעלה מעלה כקומת הארז אשר בלבנון :
<b style="color: gray;">מצודת ציון</b> ישגה . יתרבה גדלו כמו ישגה אחו ( איוב ח ) :
<b style="color: gray;">תורה תמימה</b> בדקלים ובארזים חופר ומשרש לפי שאין גזען מחליף וארז אין גזעו מחליף והא דריש ר' חייא בר לולייני מאי דכתיב צדיק כתמר יפרח כארז בלבנון ישגה אם נאמר תמר למה נאמר ארז ואם נאמר ארז למה נאמר תמר אילו נאמר ארז ולא נאמר תמר הייתי אומר מה ארז אין עושה פירות אף צדיק אין עושה פירות לכך נאמר תמר ואם נאמר תמר ולא נאמר ארז הייתי אומר מה תמר אין גזעו מחליף אף צדיק אין גזעו מחליף לכך נאמר ארז אלא הב"ע בשאר מיני ארזים וכו'<small><span style="color: gray;">בבא בתרא פ ע"ב</span></small>
דרש רבי חייא בר לולייני מאי דכתיב צדיק כתמר יפרח כארז בלבנון ישגה אם נאמר תמר למה נאמר ארז ואם נאמר ארז למה נאמר תמר אילו נאמר תמר ולא נאמר ארז הייתי אומר מה תמר אין גזעו מחליף אף צדיק ח"ו אין גזעו מחליף לכך נאמר ארז אילו נאמר ארז ולא נאמר תמר הייתי אומר מה ארז אין עושה פירות אף צדיק ח"ו אין עושה פירות לכך נאמר תמר ונאמר ארז וארז גזעו מחליף וכו'.<small><span style="color: gray;">תענית כה ע"א</span></small>
<b style="color: gray;">מלבי"ם פירוש המילות</b> צדיק כתמר יפרח, שכל הרואה מכיר ואומר שעי''ז עצמו שהמריעים קמים על הצדיק עי''ז יפרח כתמר ויתרומם ויצלח, והנה התמר פורח ועושה פירות, אבל י''ל חסרון שאחר הפריחה יתמעט ליחותם השרשי ורובם ייבשו אחר הפריחה, ובפרט אם יקוץ את התמר אין גזעו מחליף, והארז הוא ישגה תמיד וגזעו מחליף אם יקוצו אותו, אבל אינו פורח ועושה פירות, והצדיק נמשל לשני העצים, אל התמר במה שהוא פורח כמוהו ועושה פרי קדש הלולים, שהם בניו וקיום מינו, ואל הארז שהוא עצמו מתקיים בקיום אישיי לנצח ע''י נפשו הרוחנית, שחי לעולם בעולם הנצחי :
<h3>{יד}</h3>
שְׁ֭תוּלִים בְּבֵ֣ית יְהוָ֑ה בְּחַצְר֖וֹת אֱלֹהֵ֣ינוּ יַפְרִֽיחוּ׃
<b style="color: gray;">רש"י</b> שתולים . יהיו הצדיקים בבית ה' :
<b style="color: gray;">מצודת דוד</b> שתולים . יהיו נטועים וקבועים בבית ה' לומדי התורה והחכמה : בחצרות . כפל הדבר במ''ש :
<b style="color: gray;">מצודת ציון</b> שתולים . נטועים :
<b style="color: gray;">מלבי"ם פירוש המילות</b> שתולים, נגד מ''ש כארז בלבנון ישגא שהוא מה שהצדיק עצמו יתקיים בקיום האישי, וגם עת יקצץ מעוה''ז ישוב לשגוא בעוה''ב, אמר שתולים בבית ה', כי השתול הוא העץ הנעקר ממקומו ונשתל במקום אחר, ור''ל הצדיק שנעקר ממקומו שבעולם החמרי (שהם נקראים חצרות ה', שהם כחצר לפני הבית שהוא עוה''ב, כמ''ש התקן עצמך בפרוזדור כדי שתכנס לטרקלן) ואז נשתל בבית ה' דהיינו בעולם הנפשות ששם הבית (כמ''ש (למעלה ע''ג) עד אבוא אל מקדשי אל) ושם ישגא כארז בלבנון, ונגד מ''ש צדיק כתמר יפרח שהוא מה שיפרח בעוה''ז להשאיר מינו בבנים ובבנות, אמר בחצרות אלהינו יפריחו :
<b style="color: gray;">מלבי"ם ביאור המילות</b> שתולים. השתול הוא הנשתל ממקום למקום (כנ''ל א) :
<h3>{טו}</h3>
ע֭וֹד יְנוּב֣וּן בְּשֵׂיבָ֑ה דְּשֵׁנִ֖ים וְרַֽעֲנַנִּ֣ים יִהְיֽוּ׃
<b style="color: gray;">רש"י</b> ינובון . יצמחון : דשנים . שמנים ורעננים יהיו ואז יגידו כי ישר ה' :
<b style="color: gray;">מצודת דוד</b> עוד ינובון . בימי זקנתם ירבו עוד תנובה והצמחה ויהיו דשנים ורטובים :
<b style="color: gray;">מצודת ציון</b> ינובון . מל' תנובה והצמחה : דשנים . שמנים : ורעננים . ענין לחות ורטיבות כמו והיה עלהו רענן ( ירמיה ז ) :
<b style="color: gray;">תורה תמימה</b> תניא רבי נהוראי אומר מניח אני כל אומנות שבעולם ואיני מלמד את בני אלא תורה שכל אומנות שבעולם אין עומדת לו אלא בימי ילדותו אבל בימי זקנותו הרי הוא מוטל ברעב אבל תורה אינה כן עומדת לו לאדם בעת ילדותו ונותנת לו אחרית ותקוה בעת זקנותו בעת ילדותו מהו אומר וקוי ה' יחליפו כח יעלו אבר כנשרים בזקנותו מהו אומר עוד ינובון בשיבה דשנים ורעננים יהיו:<small><span style="color: gray;">קידושין פב ע"ב</span></small>
רבי נהוראי אומר מניח אני כל אומנות שבעולם ואיני מלמד את בני אלא תורה שאדם אוכל משכרה בעולם הזה והקרן קיימת לו לעולם הבא ושאר כל אומנות אינן כן כשאדם בא לידי חולי או לידי זקנה או לידי יסורין ואינו יכול לעסוק במלאכתו הרי הוא מת ברעב אבל התורה אינה כן אלא משמרתו מכל רע בנערותו ונותנת לו אחרית ותקוה בזקנותו בנערותו מהו אומר וקוי ה' יחליפו כח בזקנותו מהו אומר עוד ינובון בשיבה וכן הוא אומר באברהם אבינו ואברהם זקן וה' ברך את אברהם בכל מצינו שעשה אברהם אבינו את כל התורה כולה עד שלא ניתנה שנאמ' עקב אשר שמע אברהם בקולי וישמור משמרתי מצותי חוקותי ותורותי:<small><span style="color: gray;">קידושין פב ע"א</span></small>
<b style="color: gray;">מלבי"ם פירוש המילות</b> עוד, והם עוד ינובון וישאו פרי גם בשיבה יולידו בנים לקיום המין והם עצמם דשנים ורעננים יהיו בכחות גופם שיוכלו לעסוק בתורת ה' לקיום אישם :
<b style="color: gray;">מלבי"ם ביאור המילות</b> ינובון. מענין פרי ותנובה.
<h3>{טז}</h3>
לְ֭הַגִּיד כִּֽי־יָשָׁ֣ר יְהוָ֑ה צ֝וּרִ֗י וְֽלֹא־(עלתה) [עַוְלָ֥תָה] בּֽוֹ׃
<b style="color: gray;">מצודת דוד</b> להגיד . למען יודע לכל כי ישר ה' ואין בו עולה בראותם כי סוף הדבר שמקבל כל אחד גמול מעשיו :
<b style="color: gray;">מלבי"ם פירוש המילות</b> להגיד, שיעורו עוד ינובון בשיבה כדי שיוכל לו להגיד ולהודיע לכל כי ישר ה' צורי ולא עולתה בו, שאין עולה בהנהגתו ממה שנראה לפעמים שהרשעים מצליחים בעוה''ז, כי הכל בהשגחה והצדיקים עתידים לקבל שכרם :
<h2>תהילים פרק-צג</h2>
<h3>{א}</h3>
יְהוָ֣ה מָלָךְ֮ גֵּא֪וּת לָ֫בֵ֥שׁ לָבֵ֣שׁ יְ֭הוָה עֹ֣ז הִתְאַזָּ֑ר אַף־תִּכּ֥וֹן תֵּ֝בֵ֗ל בַּל־תִּמּֽוֹט׃
<b style="color: gray;">רש"י</b> ה' מלך . יאמרו לעתיד : אף תכון תבל . במלכו תשמח הארץ :
<b style="color: gray;">מצודת דוד</b> ה' מלך . בימי המשיח יאמר הנה ה' מלך ולבש גאות להתגאה על הכל : לבש ה' עוז . לבש כח והתאזר בו ר''ל עתה הראה כוחו : אף תכון . אז יכירו הכל כי אף העולם אתה הכנת לבל תהי נוטה לפול :
<b style="color: gray;">מצודת ציון</b> התאזר . מל' אזור וחגורה :
<b style="color: gray;">מלבי"ם פירוש המילות</b> ה' מלך, גם סימן זה נמשך למה שלמעלה, שמדבר מהנהגת ה' את עולמו שהוא בשני מיני הנהגות, בהנהגה הקבועה הטבעיית, ובהנהגה הנסיית ההשגחיית שהיא לפי השעה והצורך, והנה ההנהגה הטבעיית נקראת בכתבי הקדש בשם עז, כי שם עז מציין כח עז מתמיד בלתי מתמוטט, שכן הנהגת הטבע היא עומדת בעז ה' כל ימי עולם בלא שינוי, והנהגה הנסיית נקראת בשם נאוה, כי בה יתגאה על חקי הטבע ויתנשא עליהם (כמ''ש תעוז ידך תרום ימינך למעלה פ''ט כמש''פ שם) ואמר גם בעת אשר ה' מלך ולבש גאות, היינו שיתנשא לעשות נפלאות ולשדד חקי הטבע, לאמר לשמש דום, לים התבקע, לצור הוצא מים, וכדומה, יצייר זה כלבוש, שיתראה לבריותיו כלובש גאות לאמר אני אמלךוך אהרוס אשדד חקי הטבע ובכל זאת בעת ההיא עצמו לבש ה' גם עז אשר התאזר, הוא מנהיג ג''כ הנהגה הטבעיית הקבועה שנקראת עז, ואף תכון תבל בל תמוט וולא ימוטו החקים הקבועים שבם יסד ארץ ומלואה, ומבואר מן השכל כי הנהגת הטבע הקבועה, לה יתר שאת מן הנס שהוא רק לפי שעה, שהנהגת הטבע הקבוע מודעת עוזו הגדול איך שהתבל נכונה על עמודי החקים האלה לעד לעולם, אבל הנס אין בו עז שהוא רק לפי שעה, ולא תוכל לומר שיש גבורה יתירה במ''ש לים שיתיצבו כמו נד נוזלים בעת יצ''מ, ממה שאמר לים בעת הבריאה שירדו מימיו אל המורד אחר ששניהם נעשו בכח ה', וגם הטבע הוא נס קבוע, והנס הוא אטבע ארעיית, רצוני, שאם נקרא זאת בשם נס מה שנעשה הדבר לא מצד כח עצמו רק מצד דבר ה' וכחו, תהיה הטבע נס קבוע, שכח הטבע אינה מעצמה רק דבר ה' הנצב בה ויעמידה על אופן זה, ואין הבדל בינה ובין הנס רק שבהטבע העמיד כח זה לעולם ובהנס העמידו רק לפי שעה, ואם נקרא זאת טבע מה ששם ה' את הכח המניע הדבר אל פעולתו בו בעצמו, יהיה גם הנס טבע ארעיית, שגם בהנס שם ה' טבע זו לפי שעה, שבעת קי''ס שם ה' טבע המים שיעלה למעלה, וא''כ פעולת הנס קלה מאד נגד פעולת הטבע, כמו שקל יותר לישא משא כבד שעה אחת מלשאתו שנים רבות, אולם בכ''ז נמצא גאוה יתירה וגבורה עצומה בפעולת הנס, ע''י שבעת הנס לא יתבטל גם פעולות הטבע הכוללת, כי ידוע שכל חלקי המציאות דבוקים וקשורים יחד, עד שכל תנועה הנולדת באחד מחלקי המציאות תסבב או תסובב מכל התנועות הנעשות במציאות בכללו, עד שנדמה את המציאות בכללו (כמאשין) הבנוי בחכמה באופן שהגלילים מסבבים את האופנים, והאופנים מסבבים את השלבים, והשלבים מסבבים את המכונות, והמניע הראשון הוא כח הקיטור המניע את (מאשין) בכללו, ואם יבא איש אחד ויחזק בכח באחד מן האופנים או הגלילים ויעכב פעולתו, אז יסבבנו בכחו תנועה נגדיית, אז או שכח הקיטור המניע את המכונה הכללית יתגבר על כח האדם ולא יצלח להעמיד את המכונה, או אם כחו יגבר על כח המניע, בהכרח תשבת המכונה בכללה ממלאכתה הכללית, ולפ''ז אם היה הנס בהעמדת תנועת המציאות כולו וביטול הטבע בכללה היה זה דבר קטן בערך ה', אחר שהוא המניע הראשון המניע את הכל ובידו להניע כמו שירצה, אולם אחר שהנס הוא תמיד ענין חלקי, למשל שיבטל תנועות המים וטבעם, או כח האש וטבעו, ויתר המציאות נשאר על טבעו והולך כדרכו, עד שצריך לסבב בידו האחת את התנועה הכללית של המערכה בכללה שהולכת כדרכה תמיד, ובידו האחרת צריך הוא לעכב את תנועה החלקית של פרט אחד מן המציאות להוליכה לצד אחר, ושבכ''ז לא תבוטל המכונה בכללה, והטבע והעולם ילכו כדרכם, זה פלא גדול ונס להתנוסס, וז''ש שבעת אשר ה' מלך וגאות לבש שהוא בטול תנועת החלק מן המציאות, בכ''ז לבש ה' ג''כ עז אשר התאזר, והראה כחו ותעצומו במה שאף תכון תבל תמוט, שהעמדת החלק לא תעכב מרוצת הכלל ומהלכו :
<b style="color: gray;">מלבי"ם ביאור המילות</b> גאות, עז. עי' מ''ש מיכה (ה' ג', ישעיה י''ב ה') :
<h3>{ב}</h3>
נָכ֣וֹן כִּסְאֲךָ֣ מֵאָ֑ז מֵֽעוֹלָ֣ם אָֽתָּה׃
<b style="color: gray;">מצודת דוד</b> מאז . מאז בראת העולם : מעולם . מטרם בראת העולם אתה הוא :
<b style="color: gray;">מלבי"ם פירוש המילות</b> נכון, השמים נקראים בשם כסא ה', כמ''ש ה' בשמים הכין כסאו, והוא הנהגת מערכת השמים שעל פיו ינהיג העולם לפי חקי הטבע הקבועים, וכסא זו נכון מאז, שמששת ימי הבריאה הכין את הכסא שבאמצעותה ינהיג כפי חקי הטבע, ובכ''ז לא ינהיג ע''י הכסא לבדה שהיא המערכת, רק מעולם אתה, גם אתה בעצמך נמצא מעולם להנהיג שלא באמצעות הכסא רק ע''י הנהגה אחרת נסיית השגחיית שמיוחס אליך בעצמך :
<b style="color: gray;">מלבי"ם ביאור המילות</b> כסאך. מרמז תמיד על הנהגת השמים עי' ישעיה (ו' א'). ומאז. ר''ל מעת תכון תבל בל תמוט :
<h3>{ג}</h3>
נָשְׂא֤וּ נְהָר֨וֹת ׀ יְֽהוָ֗ה נָשְׂא֣וּ נְהָר֣וֹת קוֹלָ֑ם יִשְׂא֖וּ נְהָר֣וֹת דָּכְיָֽם׃
<b style="color: gray;">רש"י</b> נשאו נהרות ה' . לשון צעקה וקובלן הוא זה אהה ה' הנה האומו' השוטפים כנהרו' נשאו קולם יהמיון ואת דוך עמקי נבכיהם ישאו ויגביהו תמיד להתגאות נגדך , כל לשון דכא לשון עומק ושפלות :
<b style="color: gray;">מצודת דוד</b> נשאו וגו' . וחוזר ומפרש שנשאו קול על יראיו ליראם ולהפחידם : דכים . שטיפת גליהם :
<b style="color: gray;">מצודת ציון</b> דכים . מלשון דכא ושברון והם הגלים הקרואים משברים כמ''ש וכל משבריך ( לעיל פח ) ע''ש שמשברים מי הים :
<b style="color: gray;">מלבי"ם פירוש המילות</b> נשאו נהרות ה', ר''ל הנהרות נשאו קולם לאמר ''נכון כסאך מאז מעולם אתה'', הנהרות הם מדברים זה, ומעידים שה' מנהיג את הטבע שהוא כסאו מאז, וגם שמנהיג הנהגה השגחיית, כמ''ש לה' הארץ ומלואה כי הוא על ימים יסדה ועל נהרות יכוננה, שמן הימים והנהרות נודע דבר זה שלה' הארץ, כי טבע המים היה לכסות את הארץ וה' שם בהם טבע אחרת שיקוו אל מקום אחד בימים ותראה היבשה, ומזה מבואר שלה' הארץ, ומן הנהרות שערכם לפי המקומות שעל ידם תהיה הארץ ארץ נושבת וימצאו בכ''מ מים להשקות שדי תבואה ולהרוות צמאון בע''ה, מבואר שלה' תבל וכל יושבי בה, וא''כ הנהרות הם נשאו קולם לאמר שנכון כסאך מאז, ושאתה משגיח ג''כ בעצמך, זאת ישאו נהרות בקולם, וגם ישאו נהרות בדכים, ר''ל בין במקום מהלך הנהרות ושטף מימיהם, ובין במקום שנדכאו הנהרות בגבול הארץ ונפסקו מרוצתם כדי שיהיה שם ישוב, בכל אלה יעידו שהשגחת ה' מלאה את הארץ :
<b style="color: gray;">מלבי"ם ביאור המילות</b> נשאו נהרות. חוץ ממ''ש בפי', י''ל שדבר ג''כ על הענין הנזכר (סי' מ''ו ומ''ח), ומדבר על הנהרות והים שהתנשאו אז ונכנעו מפני ה' השוכן בציון, שהגם שנשאו קולם ודכים, וגם נשאו קולם מים רבים אדירים משברי ים, נכנעו מפני ה' השוכן במקדש בירושלים, כמ''ש למעלה (כ''ט) השתחו לה' בהדר קדש, ומזה ראו כי לביתך נאוה קדש, וה' ישב שם לאורך ימים :
<h3>{ד}</h3>
מִקֹּל֨וֹת ׀ מַ֤יִם רַבִּ֗ים אַדִּירִ֣ים מִשְׁבְּרֵי־יָ֑ם אַדִּ֖יר בַּמָּר֣וֹם יְהוָֽה׃
<b style="color: gray;">רש"י</b> מקלות מים רבים וגו' . ידעתי אני כי יותר מקולות המים הרבים אשר יהמיון עלינו ומאדירי משברי הים הזה אתה אדיר במרום ה' וידך תקיפה עליהם :
<b style="color: gray;">מצודת דוד</b> מקולות . אבל יותר מקולות מים וכו' ויותר מן משברי ים יחזק ה' היושב במרום ולא יכלו להם :
<b style="color: gray;">מצודת ציון</b> אדירים . חזקים : משברי ים . הם גלי הים :
<b style="color: gray;">תורה תמימה</b> ואמר ר' יוחנן משום ר' אליעזר בר' שמעון הרוצה שיתקיימו נכסיו יטע בהן אדר שנאמר אדיר במרום ה' אי נמי אדרא כשמיה כדאמרי אינשי מאי אדרא דקיימא לדרי דרי וכו'.<small><span style="color: gray;">ביצה טו ע"ב</span></small>
<b style="color: gray;">מלבי"ם פירוש המילות</b> מקולות מים רבים אדירים משברי ים, והים ומימיו ומשבריו (היינו מקום שישברו גלי הים בל יעברו חקם ובל ישטפו את היבשה, כמ''ש אשר שמתי חול גבול לים חק עולם ולא יעברנהו), הם יתנו קולם לאמר כי אדיר במקום ה', שה' הוא אדיר במרום ומנהיג את מערכת השמים והטבע הכללית לפי רצונו וכולם נכנעים לפניו :
<h3>{ה}</h3>
עֵֽדֹתֶ֨יךָ ׀ נֶאֶמְנ֬וּ מְאֹ֗ד לְבֵיתְךָ֥ נַאֲוָה־קֹ֑דֶשׁ יְ֝הוָ֗ה לְאֹ֣רֶךְ יָמִֽים׃
<b style="color: gray;">רש"י</b> עדתיך . שהעידו והבטיחו נביאך לביתך שהוא נאוה קודש : נאמנו מאד לביתך . ולאורך ימים הוא מצפה להם ואע''פ שארכו הימים נאמנים הם לה' מאד : נאוה . כמו ( לעיל טו ) נאות אלהים לשון נאוה ותדע שכל נוה שבמקרא אינן מפקין אל''ף לפי שהם לשון נוי וזה מפיק אל''ף :
<b style="color: gray;">מצודת דוד</b> עדותיך . דברי הנביאים המעידים על התשועה המה נאמנים מאוד ויהיה לביתך נוי ויופי קדושה ותתמיד לאורך ימים ולא תחרב עוד :
<b style="color: gray;">מצודת ציון</b> נאוה . מלשון נאוה ויופי כמו נאוה כירושלים ( ש''ה ו ) :
<b style="color: gray;">תורה תמימה</b> דבי רבה בר שילא שמעיה לההוא ינוקא דאמר עדותיך נאמנו מאד לביתך נאוה קדש ה' לאורך ימים וסמיך ליה תפלה למשה וגו' אמר ש"מ ארך אפים ראה וכו'.<small><span style="color: gray;">סנהדרין קיא ע"ב</span></small>
<b style="color: gray;">מלבי"ם פירוש המילות</b> עדתיך, שיעורו מקולות מים רבים עדתיך נאמנו מאד, העדות שהעדת אתה הם נאמנו יותר מקולות מים רבים אדירים, שהקולות האלה של המים יעידו שאתה מושל על מערכת השמים והטבע ומנהיגם כרצונו ויאמרו שהוא אדיר במרום, אבל אתה העידות כי אינך אדיר במרום לבד כמנהיג מרחוק, רק כי לביתך נאוה קדש, העדות שקבלנו ממך היא שאינך רחוק מאתנו יושב מרום רק אתה יושב בבית המקדש ומנהיג שם השגחה נפלאה למעלה מן הטבע שזה נקרא קדש שהקדושה הוא ההבדלה מן הטבע, והנהגה זאת היא בביתך, במה שאתה שוכן בבהמ''ק, ולא שתעשה נס ופלא לפרקים רק ה' בביתו לארך ימים, עד שהנהגה ההשגחיית היא קבועה לארך ימים ומתמדת :
<h2>תהילים פרק-צד</h2>
<h3>{א}</h3>
אֵל־נְקָמ֥וֹת יְהוָ֑ה אֵ֖ל נְקָמ֣וֹת הוֹפִֽיַע׃
<b style="color: gray;">רש"י</b> הופיע . הראה וגלה לנו את נקמתך :
<b style="color: gray;">מצודת דוד</b> אל נקמות ה' . אתה ה' היכול על הנקמות לכן אתה האל הופיע נקמות בקחת נקם מאויביך :
<b style="color: gray;">מצודת ציון</b> הופיע . ענין הארה כמו הופיע מהר פארן ( דברים לג ) :
<b style="color: gray;">תורה תמימה</b> אמר רבי אלעזר גדול מקדש שנתן בין ב' אותיות שנאמר פעלת ה' מקדש ה' וא"ר אלעזר כל אדם שיש בו דעה כאילו נבנה בית המקדש בימיו דעה נתנה בין שתי אותיות מקדש נתן בין שתי אותיות מתקיף לה רב אחא קרחינאה אלא מעתה גדולה נקמה שנתנה בין שתי אותיות שנאמר אל נקמות ה' אמר ליה אין במילתה מיהא גדולה היא והיינו דאמר עולא שתי נקמות הללו למה אחת לטובה ואחת לרעה לטובה דכתיב הופיע מהר פארן לרעה דכתיב אל נקמות ה' אל נקמות הופיע:<small><span style="color: gray;">ברכות לג ע"א</span></small>
וא"ר אלעזר גדול מקדש שניתן בין שתי אותיות שנאמר פעלת ה' מקדש ה' כוננו ידיך מתקיף לה רב אדא קרחינאה אלא מעתה גדולה נקמה שניתנה בין שתי אותיות דכתיב אל נקמות ה' אל נקמות הופיע אמר ליה למילתיה הכי נמי כדעולא דאמר עולא שתי הופעיות הללו למה אחת למדת טובה ואחת למדת פורענות וכו'.<small><span style="color: gray;">סנהדרין צב ע"א</span></small>
ת"ר הרואה בתי ישראל בישובן אומר ברוך מציב גבול אלמנה בחורבנן אומר ברוך דיין האמת בתי עובדי כוכבים בישובן אומר בית גאים יסח ה' בחורבנן אומר אל נקמות ה' אל נקמות הופיע וכו'.<small><span style="color: gray;">ברכות נח ע"ב</span></small>
<b style="color: gray;">מלבי"ם פירוש המילות</b> (א-ד) אל, בסימן הזה ספר טענות המכחישים את ההשגחה שמביאים ראיה שאין ה' משגיח על העולם ממה שהרשעים מצילים והצדיקים מעונים ביסורים, ומשיב תשובה ע''ז, ובזה יש לו סמיכות והוא ענין אחד עם שיר מזמור ליום השבת שהוא ג''כ על ענין זה באופן שכל השלשה מזמורים האלה הם עצם אחד : אל נקמות ה' אל נקמות הופיע, יביעו ידברו עתק יתאמרו כל פועלי און, המשורר מזכיר דברי פועלי און, שפועלי און הם יביעו וידברו עתק ויתאמרו לאמר ''אל נקמות ה' אל נקמות הופיע'' ר''ל הם טוענים, מדוע ה' מחריש להרשעים, והלא ראוי שיופיע להענש אותם מצד ג' עניניים, {{{א}}} מצד שאתה אל נקמות, וראי שתופיע לעשות נקמה ברשעים, {{{ב}}} הלא ראוי שתנשא מצד שאתה שופט הארץ, ותשב גמול על גאים, שזה מחויב שתעשה מצד המשפט להשיב להם גמול כפי מעשיהם הרעים, {{{ג}}} זה מחויב מצד היושר כי עד מתי ימצאו רשעים ועד מתי רשעים יעלוזו בהצלחה, - טענה זו, יביעו וידברו עתק ויתאמרו בטענה זו כל פועלי און, להוכיח מזה שאין השגחה ושאין שכר ועונש :
<h3>{ב}</h3>
הִ֭נָּשֵׂא שֹׁפֵ֣ט הָאָ֑רֶץ הָשֵׁ֥ב גְּ֝מ֗וּל עַל־גֵּאִֽים׃
<b style="color: gray;">מצודת דוד</b> הנשא . הראה רוממותיך והשב גמול על המתגאים למולך :
<h3>{ג}</h3>
עַד־מָתַ֖י רְשָׁעִ֥ים ׀ יְהוָ֑ה עַד־מָ֝תַ֗י רְשָׁעִ֥ים יַעֲלֹֽזוּ׃
<b style="color: gray;">מצודת דוד</b> עד מתי . וחוזר ומפרש עד מתי יעלוזו וישמחו :
<b style="color: gray;">מצודת ציון</b> יעלזו . ישמחו :
<h3>{ד}</h3>
יַבִּ֣יעוּ יְדַבְּר֣וּ עָתָ֑ק יִֽ֝תְאַמְּר֗וּ כָּל־פֹּ֥עֲלֵי אָֽוֶן׃
<b style="color: gray;">רש"י</b> יתאמרו . ישתבחו כמו ( דברים כו ) האמרת והאמירך :
<b style="color: gray;">מצודת ציון</b> יביעו . ענין אמירה כמו יום ליום יביע אומר ( לעיל יט ) : עתק . דבור חזק כמו יצא עתק מפיכם ( ש''א ב' ) : יתאמרו . מלשון התרוממות וכן את ה' האמרת ( דברים כו ) :
<b style="color: gray;">מלבי"ם ביאור המילות</b> יבע, ידברו, יתאמרו. נבע מציין נזילת הדברים מן מקור המחשבה, כמו שינבעו המים מן המקורות, והדבור מציין הרחבת הדברים בראיות וטענות, והאמירה מציין האמירה ההחלטית היוצאת ע''י הדבור והוכוח, כמ''ש בס' התו''ה (ויקרא סי' ג') באורך, ובא ע''מ התפעל שמורה על המדומה, שנדמה להם שהחליטו אמירה מכרעת מופתיית :
<h3>{ה}</h3>
עַמְּךָ֣ יְהוָ֣ה יְדַכְּא֑וּ וְֽנַחֲלָתְךָ֥ יְעַנּֽוּ׃
<b style="color: gray;">מצודת ציון</b> ידכאו . ענין כתיתה ושבירה : יענו . מלשון ענוי :
<b style="color: gray;">מלבי"ם פירוש המילות</b> (ה-ו) עמך, גם זאת מדברי פועלי און, הם טוענים לאמר, עד מתי רשעים ה' הלא הם ידכאו את עמך ויענו את נחלתך וגם אלמנה וגר יהרגו, שמרצחים את הצדיקים ואת החלשים, עד מתי יהיה זה ולא תעשה משפט, כן יביעו ידברו עתק ויתאמרו כל פועלי און, ר''ל כן יטענו נגד ה' :
<b style="color: gray;">מלבי"ם ביאור המילות</b> עמך ידכאו, ונחלתך יענו. עם מושג הנחלה מקושר הדבוק הרוחני שיש לו עמהם ע''י נפשותיהם וקדושתם והשראת שכינתו בם, משא''כ שם עם מציין רק קשר העם עם מלכם, שהוא קשר מדיני וגופני (עמ''ש ירמיה ב' ז'), וע''כ על נחלתך אמר יענו, שעם מושג העינוי מקושר תמיד ההכנעה הנפשיית, וזה ההבדל בנו ובין ידכאו שבא על הגוף :
<h3>{ו}</h3>
אַ֭לְמָנָה וְגֵ֣ר יַהֲרֹ֑גוּ וִֽיתוֹמִ֣ים יְרַצֵּֽחוּ׃
<b style="color: gray;">מלבי"ם ביאור המילות</b> יהרגו, ירצחו. עם פעל רצח מקושר הרעיון שההריגה הוא בדרך רציחה, ורצח הבא בפועל מורה שהם קשר רוצחים, כמ''ש ישעיה (א' כ''א) :
<h3>{ז}</h3>
וַ֭יֹּ֣אמְרוּ לֹ֣א יִרְאֶה־יָּ֑הּ וְלֹא־יָ֝בִ֗ין אֱלֹהֵ֥י יַעֲקֹֽב׃
<b style="color: gray;">מצודת דוד</b> ולא יבין . אינו נותן לב להתבונן במעשיהם :
<b style="color: gray;">תורה תמימה</b> שאלו תלמידיו את רבן יוחנן בן זכאי מפני מה החמירה תורה בגנב יותר מגזלן אמר להן זה השוה כבוד עבד לכבוד קונו וזה לא השוה כבוד עבד לכבוד קונו כביכול עשה עין של מטה כאילו אינה רואה ואוזן של מטה כאילו אינה שומעת שנאמר הוי המעמיקים מה' לסתיר עצה והיה במחשך מעשיהם וגו' וכתיב ויאמרו לא יראה יה ולא יבין אלהי יעקב וכתיב כי [אמרו] עזב ה' את הארץ ואין ה' רואה וכו'.<small><span style="color: gray;">בבא קמא עט ע"ב</span></small>
<b style="color: gray;">מלבי"ם פירוש המילות</b> ויאמרו, ועל ידי הטענות האלה יאמרו ויוכיחו, כי לא יראה יה, שה' אין משגיח בעולם, שאם היה משגיח היה עושה משפט לעשוקים ונקמה ברשעים, ובהכרח שלא יראה את עניני העולם השפל, ולא יבין את כל הנעשה שם, ובין המכחישים ההשגחה היו שני כתות, כת א' היו מכחישים רק ההשגחה על ענינים הפרטים, אבל לא היו מכחישים הידיעה, כי אמרו שה' יודע את הכל בידיעה קדומה מראשית ויודע כל הדברים מצד כללותם לא מצד פרטותם, כי ידיעת הפרטים יהיה ע''י הראיה בעיניהם וה' אין לו כלים גשמיים לראות בהם וא''א שיראה דברים הפרטים המתחדשים, וכמ''ש במו''נ (ח''ג פט''ז) בשם הפילוסופים, ועז''א ויאמרו לא יראה יה. ויש שהיו מכחישים גם הידיעה, וכמ''ש ג''כ הרמב''ם שם וכמ''ש מה העמוד הזה אנו רואה וכו, ואלה היו מכחישים גם הבינה שהוא מן הקודם אל המאוחר, ויאמרו לא יבין אלהי יעקב, והכת הראשונה היה ראייתם מצד שאינו מעניש הרשע תיכף והרשעים מצליחים שהוא מ''ש אל נקמות הופיע וכו' עד מתי רשעים ה', והכת השנה היה ראייתם ממ''ש עמך ה' ידכעו וכו' אלמנה וגר יהרוגו, שאם יש לו ידיעה כללית מראית קדומים לא היה ראוי שיברא רשעים מחריבים את הישוב, וכמו שנמצאו כל הטענות האלה בוכוחי איוב וריעיו כמש''ש, ועז''א לא יבין אלהי יעקב שגם לא יבין מן הקודם אל המאוחר :
<h3>{ח}</h3>
בִּ֭ינוּ בֹּעֲרִ֣ים בָּעָ֑ם וּ֝כְסִילִ֗ים מָתַ֥י תַּשְׂכִּֽילוּ׃
<b style="color: gray;">רש"י</b> בינו בוערים בעם . קצת שוטים שבעולם :
<b style="color: gray;">מצודת דוד</b> בינו . אתם השוטים שבעם תנו לב להבין :
<b style="color: gray;">מלבי"ם פירוש המילות</b> (ח-י) בינו בוערים בעם, היוסר גוים הלא יוכיח, מביא תשובת ה' על טענותיהם, ור''ל ה' שהוא יוסר גוים ושהוא מלמד לאדם דעת, הוא יוכיח ויתוכח אתם, לאמר בינו אתם בוערים בעם ואתם כסילים מתי תשכילו, כי הא הנוטע אזן הלא ישמע, ר''ל שכל הפועל כלי מן הכלים לולא שהפעל הנעשה בכלי ההוא מצוייר אצלו, לא היה יכול לעשותו, ולכן על מ''ש שהשם לא ישיג אלו הפרטים להיותם ממושגי החושים וה' לא ישיג בחוש, ע''ז משיב, שאם היה ענין השגת הראות נעלם מהשי''ת איך המציא זה הכלי המוכן להשגת הראות והשמע, (וכמ''ש זה במו''נ פי''ט משלישי) וכבר בארתי בפי' ישעיה (סי' כ''ט) במ''ש הפככם אם כחומר היוצר יחשב, שמה שאנו בעלי חומר אין אנו משיגים הדבר רק ע''י הכלים הגשמיים הראות והשמע הוא באמת הפך הסדר, שהסדר אצל השכל המופשט מחומר הוא בהפך שיראה וישמע מפני שישכילם, שע''י שהשכיל ה' מהות הראיה והשמיעה טרם נטע אזן ויצר עין, ישיג גם האופן איך יחוש אותם האדם בחושיו הגשמיים, ורק אנחנו בעלי חומר א''א שנשכילם רק ע''י שנראה ונשמע, וכן יתבאר במ''ש במורה שם פרק כ''א, עיי''ש :
<b style="color: gray;">מלבי"ם ביאור המילות</b> בינו בוערים, וכסילים מתי תשכילו. כבר התבאר (צ''ב ז') שהבער נבער מדעת, לא כן הכסיל הוא בעל דעת רק תאותו תעור עיניו, ויש הבדל בין בינה ושכל, שהבינה אינה שולטת על כל הדברים, כי חקי החכמה וכן הדברים האלהיים לא יושגו בבינת אדם, אבל השכל הוא כח חד שיעבור גם בדברים אלה שאין הבינה שולטת, כמ''ש בפי' משלי בכ''מ, וע''כ אמר שהכסילים ישכילו, והבוערים יבינו, מעלה כ''א למדרגה יותר גבוה כפי מדרגתו, שא''א לומר שהבער ישכיל, שזה כמה מדרגות למעלה מכחו :
<h3>{ט}</h3>
הֲנֹ֣טַֽע אֹ֭זֶן הֲלֹ֣א יִשְׁמָ֑ע אִֽם־יֹ֥צֵֽר עַ֝֗יִן הֲלֹ֣א יַבִּֽיט׃
<b style="color: gray;">רש"י</b> הנוטע אזן . שמא הקב''ה שנטע אוזן לא ישמע צעקת עמו ועניו :
<b style="color: gray;">מצודת דוד</b> הנוטע . הלא בודאי הנוטע אוזן הוא ישמע כי אם היתה השגת השמע נעלמה ממנו איך ברא האוזן כלי השמע : אם יוצר עין . אם אמנם הוא יוצר עין הלא בודאי לא נעלמה ממנו השגת הראות :
<b style="color: gray;">תורה תמימה</b> א"ל כופר לרבן גמליאל מי שברא הרים לא ברא רוח שנאמר כי הנה יוצר הרים ובורא רוח אלא מעתה גבי אדם דכתיב ויברא וייצר הכי נמי מי שברא זה לא ברא זה טפח על טפח יש בו באדם ושני נקבים יש בו מי שברא זה לא ברא זה שנאמר הנוטע אוזן הלא ישמע ואם יוצר עין הלא יביט א"ל אין א"ל ובשעת מיתה כולן נתפייסו וכו'.<small><span style="color: gray;">סנהדרין לט ע"א</span></small>
<h3>{י}</h3>
הֲיֹסֵ֣ר גּ֭וֹיִם הֲלֹ֣א יוֹכִ֑יחַ הַֽמְלַמֵּ֖ד אָדָ֣ם דָּֽעַת׃
<b style="color: gray;">רש"י</b> הלא יוכיח . ייסר אתכם על כך :
<b style="color: gray;">מצודת דוד</b> היוסר . המייסר את הגוים במבול ובהפלגה הלוא יוכיח אתכם : המלמד . הלא הוא המלמד לאדם דעת ובהבטה מועטת יבין מעשיכם ועליהם הוכח יוכיח :
<b style="color: gray;">מלבי"ם פירוש המילות</b> (י-יא) היוסר, ר''ל כן יוכיח ה' ויתוכח להשיב על דברי פועלי און וטענותיהם, וזה יוכיח מצד שהוא יוסר גוים, ומצד שהוא מלמד לאדם דעת, שוכוחו יתגלה, אם ע''י אדם פרטי שמלמדו דעת, כמו שיגלה ליחידי סגולה חכמים או נביאים וילמדם שידעו אופני השגחתו, או שיוכיח ע''י שייסר גוים וגדולים ביסורים עד שעיז יכירו השגחתו ושכרו וענשו כמו ששם אותותיו במצרים ובכמה אומות להודיע השגחתו, וכן יוכיח ה' אשר הוא יודע מחשבות אדם כי המה הבל, שיוכיח ויראה שלא לבד שיודע את מעשיו כי גם יודע מחשבותיו והבליו ואין דבר נעלם מאתו :
<b style="color: gray;">מלבי"ם ביאור המילות</b> יוכיח. יתוכח בראיות, כמו ומה יוכיח הוכח מכם (איוב ו') :
<h3>{יא}</h3>
יְֽהוָ֗ה יֹ֭דֵעַ מַחְשְׁב֣וֹת אָדָ֑ם כִּי־הֵ֥מָּה הָֽבֶל׃
<b style="color: gray;">רש"י</b> ה' יודע . מחשבותיכם שאתם סבורין להתגאות בנזר המלוכה ותדעו כי הבל הם :
<b style="color: gray;">מצודת דוד</b> כי המה הבל . מול חכמת המקום להבל תחשב ויובן א''כ בהבטה מועטת :
<h3>{יב}</h3>
אַשְׁרֵ֤י ׀ הַגֶּ֣בֶר אֲשֶׁר־תְּיַסְּרֶ֣נּוּ יָּ֑הּ וּֽמִתּוֹרָתְךָ֥ תְלַמְּדֶֽנּוּ׃
<b style="color: gray;">רש"י</b> אשרי הגבר . אשריהם הצדיקי' המעוני' תחת ידיכם ובלבד שיהו עוסקין בתורה ובמצות :
<b style="color: gray;">מצודת דוד</b> אשרי הגבר . אשרי להצדיקים המעונים אשר ה' הוא המייסרם ובזה מלמד אותנו מתורתו ר''ל בזה מגלה אוזן לעשות את דבר התורה :
<b style="color: gray;">תורה תמימה</b> אמר רבא ואיתימא רב חסדא אם רואה אדם שיסורין באין עליו יפשפש במעשיו שנא' נחפשה דרכינו ונחקורה ונשובה עד ה' פשפש ולא מצא יתלה בבטול תורה שנאמר אשרי הגבר אשר תיסרנו יה ומתורתך תלמדנו ואם תלה ולא מצא בידוע שיסורין של אהבה הם שנאמר כי את אשר יאהב ה' יוכיח.<small><span style="color: gray;">ברכות ה ע"א</span></small>
<b style="color: gray;">מלבי"ם פירוש המילות</b> (יב-יג) אשרי עתה מתחיל להשיב על שאלת צדיק ורע לו ורשע וטוב לו, שע''י שהרשע מצליח ימהר ויבא קצו ואחריתו עדי אבוד, כמ''ש ומשלם לשונאיו אל פניו להאבידו, והצדיק על ידי היסורים הזמניים ימלט מאבדון נצחי, וז''ש אשרי הגבר אשר תיסרנו יה להשקיט לו מימי רע, שע''י שתיסרנו ביסורים זמניים ישקיט לו מימי רע, שע''י שתיסרנו ביסורים זמניים ישקיט לו מימי הרעה שהוא ימי המות, שאז יכרה לרשע שחת עדי עד, להאבידו לעולם, ומ''ש ומתורתך תלמדנו, הוא מאמר מוסגר שזה למדנו מן התורה, כמ''ש ומשלם אל שונאיו כנ''ל, או שהמאמר מקביל אשר הגבר אשר תיסרנו להשקיט לו מימי רע, ומתורתך תלמדנו כי לא יטוש ה' עמו :
<h3>{יג}</h3>
לְהַשְׁקִ֣יט ל֭וֹ מִ֣ימֵי רָ֑ע עַ֤ד יִכָּרֶ֖ה לָרָשָׁ֣ע שָֽׁחַת׃
<b style="color: gray;">רש"י</b> להשקיט לו מימי רע . כי היסורין גורמין לו להשקיט להם מימי דין גיהנם עד שיראה שיכרה לרשע שחת :
<b style="color: gray;">מצודת דוד</b> להשקיט . בכדי להשקיט להן מן ימי רעה הם ימי גיהנם : עד יכרה . עד יתן לב לראות חפירת השחת להוריד בה את הרשע לגיהנם כי כשאדם בהרווחה נותן לב לראות מפלת שונאו ולא כן כשאינו בהרווחה :
<b style="color: gray;">מצודת ציון</b> להשקיט . ענין הנחה : יכרה . ענין חפירה כמו בור כרה ( לעיל ז' ) : שחת . בור :
<b style="color: gray;">מלבי"ם ביאור המילות</b> להשקיט לו. שיהיה לו שקט מיום המות, כמו למה אירע בימי רע (למעלה מ''ט), ויל''פ שמתורתך תלמדנו שישקוט ולא יתרעם על ימי רע והיסורים ויקוה לה' עד שיכרה לרשע שחת :
<h3>{יד}</h3>
כִּ֤י ׀ לֹא־יִטֹּ֣שׁ יְהוָ֣ה עַמּ֑וֹ וְ֝נַחֲלָת֗וֹ לֹ֣א יַעֲזֹֽב׃
<b style="color: gray;">מצודת דוד</b> לא יטוש . לא יעזוב עד עולם :
<b style="color: gray;">מלבי"ם פירוש המילות</b> כי ועמ''ש עמך ה' ידכאו ונלחתך יענו משיב כי לא יטוש ה' עמו, וסופו לריב ריבם מיד הרשע המריע להם :
<b style="color: gray;">מלבי"ם ביאור המילות</b> כי לא יטוש ה' עמו, ונחלתו לא יעזוב. הנטישה היא יותר מן העזיבה, שמפריד הדבר מאתו בכח, ואמר למעלה (כ''ז) אל תטשני ומוסיף אל תעזבני, ובמ''א (ח' נ''ז) יהי ה' אלהינו עמנו אל יעזבנו ואל יטשנו להטות לבבינו אליו, שר''ל שיהיה עמנו כמו עם אבותינו ואל יעזבנו, וכן אל יטשנו בהרחקה יתירה כדי שעי''כ יטה לבבינו אליו מתוך הכרח היסורים, וכמו שפרשתי שם, וכבר התבאר שיש הבדל בין עם ובין נחלה, שנחלה הוא מצד הקשר שי''ל עמהם שעי''ז הם לו נחלה עולמית ע''י קדושתם, ועז''א שמצד שהם עמו הגם שיעזבם לפעמים ע''י רוע מעשיהם לא יטשם, ומצד שהם נחלתו אף לא יעזבם שהוא קל מנטישה :
<h3>{טו}</h3>
כִּֽי־עַד־צֶ֭דֶק יָשׁ֣וּב מִשְׁפָּ֑ט וְ֝אַחֲרָ֗יו כָּל־יִשְׁרֵי־לֵֽב׃
<b style="color: gray;">רש"י</b> כי עד צדק ישוב משפט . היסורין שלהם עד שיצדקו בשבילם ואחר המשפט כל ישרי לב יתקבצו כי יטלו שכרם :
<b style="color: gray;">מצודת דוד</b> ישוב משפט . משפט יסורים עליו יבוא וישוב ויבוא עד כי ישאר מוצדק וזכאי : ואחריו . אחרי ככלות המשפט ישובו כולם להיות ישרי לב כי העון נתמרק ולא יוסיפו עוד לחטוא בראותם כי המשפט מעותד לבוא :
<b style="color: gray;">מלבי"ם פירוש המילות</b> כי עד צדק ישוב משפט, מבאר הטעם שה' מאחר עונש הרשע, כי המשפט ישוב מדרכו ללכת עד הצדק, ופי' הדבר כי המשפט הוא כפי שורת הדין, והצדק לא ילך עפ''י עומק הדין הגמור רק ישקיף על הזמן והמקום והענין שהוא לפנים משורת הדין, ויצוייר שהגם שיחוייב הרשע להענש עפ''י המשפט הגמור, יתאחר המשפט בהשקף על הצדק, שיאחר ענשו ע''י זכות קדום שעשה איזה מצוה, או ע''י זכות אבות, או ע''י שיוליד בנים צדיקים, או שממתין אולי ישוב בתשובה, או שממתין עד שתתמלא סאתו או שהוא צדיק בערך שיש בדורו רשעים גדולים ממנו, שכ''ז ממדת הצדק, עד שעת יצא המשפט להעניש את הרשע יביט שהצדק הוא עדיין רחוק ממקום העונש, ר''ל שלפי הצדק לא הגיע עדיין זמן ענשו, וישוב המשפט מדרכו לאחור אל מקום הצדק, ולא ילך עד שהצדק ילך עמו, ר''ל עד שיגיע זמן ענשו גם לפי הצדק, וכן אחריו (ישובו) כל ישרי לב, כן כל ישרי לב עת רוצים לקבל שכרם כפי חקות המשפט, ישובו מדרכם אל הצדק, שלפעמים הגם שלפי המשפט ראוי שהצדיק יקבל שכרו תיכף, לא יחוייב כן מצד הצדק, בעבור איזה עון קדום, או להוריש זכותו לבניו, וכדומה, שיתאחר גמול הצדיקים עפ''י דרכי הצדק, הגם שהיה ראוי שיקבלוהו לפי חקי המשפט ודין הגמור, יבחרו ישרי לב יותר שיתנהג עמהם עפ''י חקי הצדק. ובפשוט יבואר שר''ל שהגם שבעת יצלח הרשע ידמה לנו שהמשפט אינו לפי הצדק, כמ''ש כי רשע מכתיר את הצדיק ע''כ יצא משפט מעוקל, אבל אח''כ ישוב המשפט אל הצדק, וכל ישרי לב ימשכו אחריו לראות צדקת ה' במשפטיו :
<b style="color: gray;">מלבי"ם ביאור המילות</b> צדק משפט. התבאר ישעיה א' כ''א ובכ''מ בתנ''ך, ומלת ישוב נמשך לשנים לפי הא' :
<h3>{טז}</h3>
מִֽי־יָק֣וּם לִ֭י עִם־מְרֵעִ֑ים מִֽי־יִתְיַצֵּ֥ב לִ֝י עִם־פֹּ֥עֲלֵי אָֽוֶן׃
<b style="color: gray;">רש"י</b> מי יקוס לי . זכות מי יעמד לנו בין המריעים הללו :
<b style="color: gray;">מצודת דוד</b> מי יקום לי . מי הוא המקים אותי בהלחמי עם מרעים הלא אין לאל ידי :
<b style="color: gray;">תורה תמימה</b> והיכן משה קבור בחלקו של גד דכתיב וירא ראשית לו וגו' ומחלקו של ראובן עד חלקו של גד כמה הוי ארבעה מילין אותן ארבעה מילין מי הוליכו מלמד שהיה משה מוטל בכנפי שכינה ומלאכי השרת אומרים צדקת ה' עשה ומשפטיו עם ישראל והקדוש ברוך הוא אומר מי יקום לי עם מרעים מי יתיצב לי עם פועלי און וכו'<small><span style="color: gray;">סוטה יג ע"ב</span></small>
<b style="color: gray;">מלבי"ם פירוש המילות</b> (טז-יז) מי יקום לי, שיעור הכתובים כמעט שכנה דומה נפשי לאמר מי יקום לי עם מרעים, ר''ל כמעט התיאשתי מכל ריוח והצלה, ונפשי שכנה דומה, דוממת וחושבת לאמר מי יקום לי עם מרעים לולי ה' עזרתה לי, שבדרך הטבע (אם לא יבא לי עזר בדרך נס מה') א''א כלל שאנצל, כי מי מבני אדם יקום לי עם מרעים, מי יעזר לי ומי יתיצב עמי להלחם כנגדם, כן שכנה נפשי דוממת ומחרשת בתכלית היאוש, אבל בעת,
<b style="color: gray;">מלבי"ם ביאור המילות</b> מי יקום לי עם מרעים, מי יתיצב לי עם פועלי און. פועלי און הם יותר ממרעים, שהם הפועלים האון בפועל, כמ''ש תסתירני מסוד מרעים מרגשת פועלי און, שהמרעים יעשו בסוד והפועלי און ברגש ובפרהסיא, וההתיצבות בא תמיד על מקום שצריך להתחזק בכח כמ''ש (ישעיה ג' י''ג ובכ''מ), ומוסיף גם אם יקום עם מרעים שאין רעתם גלויה כ''כ בפועל, מי יתיצב בשבילי עם פועלי און שרעתם גלויה ויצא לפועל, וצריך התיצבות נגדם למלחמה :
<h3>{יז}</h3>
לוּלֵ֣י יְ֭הוָה עֶזְרָ֣תָה לִּ֑י כִּמְעַ֓ט ׀ שָֽׁכְנָ֖ה דוּמָ֣ה נַפְשִֽׁי׃
<b style="color: gray;">רש"י</b> דומה . דומיה :
<b style="color: gray;">מצודת דוד</b> לולי . אם לא היה לי ה' לעזרה היתה נפשי שוכנת בשעה מועטת במקום השתיקה והוא הקבר :
<b style="color: gray;">מצודת ציון</b> דומה . ענין שתיקה כמו נאלמתי דומיה ( לעיל לט ) :
<b style="color: gray;">מלבי"ם ביאור המילות</b> שכנה דומה. שכנה דוממה, כמו טוב ויחיל ודומם לתשועת ה' :
<h3>{יח}</h3>
אִם־אָ֭מַרְתִּי מָ֣טָה רַגְלִ֑י חַסְדְּךָ֥ יְ֝הוָ֗ה יִסְעָדֵֽנִי׃
<b style="color: gray;">מצודת דוד</b> אם אמרתי . כאשר אני רואה עצמי בסכנה ואחשוב שכבר מטה רגלי לנפול הנה חסדך ה' ישען אותי להשאר עומד :
<b style="color: gray;">מצודת ציון</b> מטה . מלשון הטיה : יסעדני . מלשון סעד ותמיכה :
<b style="color: gray;">מלבי"ם פירוש המילות</b> אם אמרתי מטה רגלי, שנדמה לי שכבר מטה רגלי ונפלתי, אז חסדך ה' יסעדני, התעורר מדת חסדך לסעד אותי והצלתני מיד מרעים בחסדך :
<h3>{יט}</h3>
בְּרֹ֣ב שַׂרְעַפַּ֣י בְּקִרְבִּ֑י תַּ֝נְחוּמֶ֗יךָ יְֽשַׁעַשְׁע֥וּ נַפְשִֽׁי׃
<b style="color: gray;">מצודת דוד</b> ברוב . בעת בוא בקרבי רבוי מחשבות מתוגה וצער הנה תנחומיך הנאמרים מפי הנביאים הם ישעשעו וישמחו נפשי :
<b style="color: gray;">מצודת ציון</b> שרעפי . ענץ מחשבה וכן בחנני ודע שרעפי ( לקמן קלט ) : ישעשעו . מלשון שעשוע ושמחה כמו ושעשע יונק ( ישעיה יא ) :
<b style="color: gray;">מלבי"ם פירוש המילות</b> ברוב, גם בעת שיתרבו שרעפי בקרבי, שאחשוב מחשבות ואחקור ברעיוני על עניני ההנהגה בשלות הרשעים ומעיין בדבר הזה, אז תנחומיך ישעשעו נפשי, כי אז אדבר אל נפשי לאמר.
<h3>{כ}</h3>
הַֽ֭יְחָבְרְךָ כִּסֵּ֣א הַוּ֑וֹת יֹצֵ֖ר עָמָ֣ל עֲלֵי־חֹֽק׃
<b style="color: gray;">רש"י</b> היחברך כסא הוות . היוכל להדמות לך האומות היוצרים צלמים ומסכות של עמל : עלי חק . בשביל חק להיותו חק להם עבודתם :
<b style="color: gray;">מצודת דוד</b> היחברך . וכי יחבר עמך להיות דומה לך הכסא של אנשים העושים הוות המשברים ורוצצים את האביונים : יוצר עמל . בורא ומחדש דברי עמל : עלי חוק . להיות להם חק קבוע :
<b style="color: gray;">מצודת ציון</b> הוות . ענין שברון :
<b style="color: gray;">מלבי"ם פירוש המילות</b> היחברך חסא הוות, וכי אפשר שיתחבר עמך כסא הוות, המושל הרשע שיושב על הכסא ומנהיג ברשע עד שידמה במליצה כאלו הוות והשבר הוא המושל היושב על הכסא, וההוות המושל הוא יוצר עמל עלי חק, הוא מחוקק ומניח נימוסים של און ועמל ומצייר וכותב אותם שישארו לחק ומשפט ונימוס, ומפרש מהו העמל שהוא מניח לחק, שהוא.
<b style="color: gray;">מלבי"ם ביאור המילות</b> היחברך. היתחבר עמך. כסא הוות. מצייר ההווות והשבר כעצם מופשט יושב על הכסא. יוצר עמל עלי חק. המשפט הנימוסי נקרא חק ומניחי הנימוסים נקראים מחוקקים, והיה דרכם לחוק הנמוסים בצור ובלוחות אבנים למען יעמדו למשמרת, ועל המחוקה היו מושכים בדיו בשבט סופר, ועז''א מני מכיר ירדו מחוקקים (שהם מניחי החקים שחוקקים אותם באבנים), ומזבולון מושכים בשבט סופר, (הם הסופרים שמשכו על המחוקק), ובזה יל''פ מ''ש לא יסור שבט מיהודה ומחוקק מבין רגליו, שגם בעת הגלות ימצאו ביניהם חכמים מניחי החקים שנקראים מחוקקים, וסופרים המושכים בשבט סופר על המחוקה, וזה נקרא יוצר עלי חק שמצייר וכותב את החק, והוא מצייר עמל ואון לשים אותו לחק, כמ''ש הוי החוקקים חקקי און ומכתבים עמל כתבו :
<h3>{כא}</h3>
יָ֭גוֹדּוּ עַל־נֶ֣פֶשׁ צַדִּ֑יק וְדָ֖ם נָקִ֣י יַרְשִֽׁיעוּ׃
<b style="color: gray;">רש"י</b> יגודו . יאספו גדודים על נפש צדיק להרוג : ירשיעו . יחייבו בדין להורגו :
<b style="color: gray;">מצודת דוד</b> יגודו . יתחברו גדודים על נפש הצדיק לקחתה : ירשיעו . מחייבים בדינם המקולקל :
<b style="color: gray;">מלבי"ם פירוש המילות</b> יגודו על נפשי צדיק, שמניח חקים שעל פיהם יתגודדו גדודים על נפש צדיק לרצחו, ובהחקים האלה דם נקי ירשיעו, שתחת שכפי חקי הצדק ראוי להרשיע את הרוצח ששפך דם נקי, עפ''י חקי עמל שיצר יצדיקו את הרוצח וירשיעו את דם נקי, לאמר שנהרג בדין ובמשפט ואין להרוצח משפט מות, וכוונת מליצתו שאחר ה' הוא היושב על כסא משפט, והוא המחוקק העליון, אם נאמר שמה שהרשע ידכאו עם ה' ואלמנה וגר יהרוגו הוא טוב בעיני ה' ולא יענישנו ע''ז, הלא ידמה כאלו הוא הנותן חקים נשחתים כאלה, שמותר לשפוך דם נקי ושאין עונש להרוצח, וזה א''א לומר שכסא ה' יהיה מתחבר אל כסא הוות שיוצר חקי עמל כאלה, ואם כן בודאי ישלם להרשע כרעתו :
<h3>{כב}</h3>
וַיְהִ֬י יְהוָ֣ה לִ֣י לְמִשְׂגָּ֑ב וֵ֝אלֹהַ֗י לְצ֣וּר מַחְסִֽי׃
<b style="color: gray;">מצודת דוד</b> ויהי ה' . אבל ה' היה לי למשגב להצילני מידם :
<b style="color: gray;">מצודת ציון</b> למשגב . לחוזק :
<b style="color: gray;">מלבי"ם פירוש המילות</b> ויהי, וכמו שחשבתי כן היה, כי ה' היה לי למשגב, מצד שהוא ה' בורא כל, ומצד שהוא אלהי ביחוד ע''י השגחתו הפרטית, היה לי צור מחסי, בפרטות :
<h3>{כג}</h3>
וַיָּ֤שֶׁב עֲלֵיהֶ֨ם ׀ אֶת־אוֹנָ֗ם וּבְרָעָתָ֥ם יַצְמִיתֵ֑ם יַ֝צְמִיתֵ֗ם יְהוָ֥ה אֱלֹהֵֽינוּ׃
<b style="color: gray;">רש"י</b> אונם . אונסם כמו ( איוב כא ) יצפון לבניו אונו :
<b style="color: gray;">מצודת דוד</b> וישב עליהם . עליה' ישיב את גמול החמס שעשו בכח הזרוע : וברעתם . בהרעה עצמה שהביאו עלי בה יכריתם ה' : יצמיתם ה' . כאומר אף אם יתמהמה בוודאי יכריתם ולא יהיו נקיים מן ההכרתה :
<b style="color: gray;">מצודת ציון</b> אונם . ענין כח כמו מצאתי און לי ( הושע יב ) : יצמיתם . ענין כריתה כמו אותו אצמית ( לקמן קא ) :
<b style="color: gray;">תורה תמימה</b> כשחרב בית המקדש בראשונה אותו היום ערב תשעה באב היה ומוצאי שבת היה ומוצאי שביעית היתה ומשמרתה של יהויריב היתה והלוים היו אומרים שירה ועומדין על דוכנם ומה שירה היו אומרים וישב עליהם את אונם וברעתם יצמיתם ולא הספיקו לומר יצמיתם ה' אלהינו עד שבאו נכרים וכבשום וכן בשניה נלכדה ביתר גמרא נחרשה העיר וכו'.<small><span style="color: gray;">תענית כט ע"א</span></small>
ת"ש רבי יוסי אומר מגלגלין זכות ליום זכאי וחובה ליום חייב אמרו כשחרב הבית בראשונה אותו היום תשעה באב היה ומוצאי שבת היה ומוצאי שביעית היתה ומשמרתו של יהויריב היתה והיו כהנים ולוים עומדים על דוכנן ואומרים שירה ומה שירה אמרו וישב עליהם את אונם וברעתם יצמיתם ולא הספיקו לומר יצמיתם ה' אלהינו עד שבאו אויבים וכבשום וכן בשניה וכו'.<small><span style="color: gray;">ערכין יא ע"ב</span></small>
<b style="color: gray;">מלבי"ם פירוש המילות</b> וישב, ועל הרשעים ישב את אונם וחמסם, ולא שיהיה העונש ע''י סבה שחוץ להם, רק ברעתם יצמיתם שהרעה עצמה תכרית אותם, ולא יהיה ע''י דרך הטבע רק יצמיתם ה' אלהינו, כמ''ש טבעו גוים בשחת עשו נודע ה' משפט עשה כמו שפרשתי שם, גם יאמר שיכרתו משני טעמים, {{{א}}} מצד רעתם, {{{ב}}} מצד שהוא אלהינו המשגיח עלינו ויריב רבינו מני צר :
<h2>תהילים פרק-צה</h2>
<h3>{א}</h3>
לְ֭כוּ נְרַנְּנָ֣ה לַיהוָ֑ה נָ֝רִ֗יעָה לְצ֣וּר יִשְׁעֵֽנוּ׃
<b style="color: gray;">מצודת דוד</b> לכו נרננה לה' . לעתיד יזרזו זא''ז ויאמרו לכו נרננה וכו' :
<b style="color: gray;">מצודת ציון</b> לכו . הוא ענין זרוז כמו ועתה לכו ונהרגהו ( בראשית לז ) והלא בא אצלם . נריע . מל' תרועה :
<b style="color: gray;">מלבי"ם פירוש המילות</b> לכו, מזמורים אלה עד סימן ק' כולם מדברים מענין אחד, מדבר על שני מיני הנהגות שיניהג ה' עולמו, {{{א}}} השגחה באמצעות הטבע, {{{ב}}} השגחה נסיית שלא באמצעות הטבע, ומזמור צ''ה הוא הוצעה למזמורים הבאים אחריו, מודיע הבדל בענין זה בין ישראל לעכו''ם, ואח''ז ידבר במזמור צ''ו צ''ז, מענין הנהגה הראשונה באמצעות הטבע שבזה יעשה נסים נסתרים, ובמזמור צ''ח צ''ט ידבר מן ההנהגה השניה. ובאו בם דברים נמרצים ונשגבים מאד, השני פסוקים הראשונים, הם כעין מפתח אל כל הענין. - אמר לכו נרננה לה' שנרנן לו, {{{א}}} מצד שהוא ה' בורא העולם וממציא כל המציאות, {{{ב}}} נריעה ביחוד, מצד שהוא צור ישענו, שהוא מצד ההשגחה הפרטיית, שהתרועה תהיה עת שבא המלך בתוך העם שאז יריעו תרועה גדולה, כמ''ש מה קול התרועה הגדולה הזאת במחנה העברים וידעו כי ארון ה' בא אל המחנה (ש''א ד'), ויריעו העם ויאמרו יחי המלך (שם י'), והנה הכרת ה' והשגחתו תהיה ע''י שני אופנים, {{{א}}} הכרת מעשיו המיוחדים ע''י הכוללים, ר''ל שע''י שיכירו תחלה ע''י כלל הבריאה שיש בורא שהוא סבת הסבות, עי''כ יחקרו במעשיו הפרטיים איך כולם ערוכים בחכמה ובחסד וברחמים על בריותיו, וידעו שהוא המשגיח ג''כ והמנהיג את העולם, והכרה זו היתה מיוחדת אל העכו''ם, ובזה קורא לבני העולם, לרנן לה' תחלה, ששם הויה מורה על הבריאה הכוללת, ועי''כ נכיר גם השגחתו ונריעה לצור ישענו :
<h3>{ב}</h3>
נְקַדְּמָ֣ה פָנָ֣יו בְּתוֹדָ֑ה בִּ֝זְמִר֗וֹת נָרִ֥יעַֽ לֽוֹ׃
<b style="color: gray;">מצודת דוד</b> נקדמה . נקדם עצמינו לבוא מול פניו בהודאת שפתים להודות לו על הטובה הבאה :
<b style="color: gray;">מלבי"ם פירוש המילות</b> נקדמה, ההכרה השנית שנשיג מעשיו הכוללים מן המיוחדים, וזה מיוחד לישראל, שהשגחתו הפרטיית דבוקה עמהם והרבה לעשות עמהם אותות ומופתים עד שהכירו מזה שהוא משגיח עליהם בהשגחה פרטית מופלאת, ועי''כ הכירו ג''כ שהוא הבורא שברא כל, כי מי שיוכל לשנות הטבע הוא בראה בהכרח, ושע''כ התחיל במעמד הר סיני אנכי ה' אלהיך אשר הוצאתיך מארץ מצרים ולא אמר אני ה' אשר בראתי את העולם, כמ''ש הכוזרי, מפני שלנו נודע ה' על ידי הטובות הפרטיות שעשה עמנו וע''י השגחתו, ועז''א נקדמה פניו בתודה שתחלה נבוא בתודה והודאה על טובותיו הפרטיים אלינו, ואח''כ בזמירות נריע לו שהוא ספור שבחיו הכוללים :
<h3>{ג}</h3>
כִּ֤י אֵ֣ל גָּד֣וֹל יְהוָ֑ה וּמֶ֥לֶךְ גָּ֝ד֗וֹל עַל־כָּל־אֱלֹהִֽים׃
<b style="color: gray;">מצודת דוד</b> אלהים . הם מלאכי מעלה :
<b style="color: gray;">מלבי"ם פירוש המילות</b> כי אל גדול, מבאר ההבדל בין שני ההכרות האלה, לעכו''ם ה' הוא אל גדול ומלך גדול, (אל מורה על הכח והיכולת, ומלך מורה על ההנהגה והממשלה), העכו''ם יכירו תחלה שהוא אל גדול על כל אלהים, שהוא בעל יכולת והוא תקיף על כל אלהים, ר''ל כחות הטבע כולנה, מצד שברא הכל, ועי''כ יכירו שהוא מלך גדול על כל אלהים, ר''ל שמנהיג הכל ע''י השגחתו :
<h3>{ד}</h3>
אֲשֶׁ֣ר בְּ֭יָדוֹ מֶחְקְרֵי־אָ֑רֶץ וְתוֹעֲפ֖וֹת הָרִ֣ים לֽוֹ׃
<b style="color: gray;">רש"י</b> ותועפות . לשון גובה כעוף המעופף :
<b style="color: gray;">מצודת דוד</b> מחקרי ארץ . דברים הנעלמים בארץ אשר יחקרו בדעת להבינם : ותועפות . גבהי ההרים המה לו :
<b style="color: gray;">מצודת ציון</b> מחקרי . מלשון חקירה וחפוש : ותועפות . ענין גבהות ע''ש העוף אשר יעופף בגובה האויר :
<b style="color: gray;">מלבי"ם פירוש המילות</b> (ד-ה) אשר, שיעור הכתובים, לכל אלהים הוא אל גדול ומלך גדול מצד שבידו מחקרי ארץ ומצד שלו הים והוא עשהו, שהם ישיגוהו ע''י מעשיו הכוללים, מצד שברא ארץ והרים וימים, אבל אנחנו נשתחוה ונכרעה ונברכה מצד שהוא אלהינו ואנחנו עם מרעיתו, היינו מצד מעשיו המיוחדים וטובותיו הפרטים אלינו. והנה באר הבדל גדול בזה, כי העכו''ם שהם יכירוהו רק מצד מעשיו הכוללים, שע''י שיראו שיסד את המציאות בחכמה נפלאה ולבעבור תכלית, עי''ז יכירו ג''כ שהוא משגיח על קיום הבריאה והתמדתה, הנה הם לא ישיגו רק שהוא מקיים הבריאה ומעמידה עפ''י חקים הטבעיים אשר יסד בעת היצירה, וכן לפי השגתם עשה כל מה שעשה לכונן את התבל מצד רצונו לבד, ואין לה קשר עם מעשים הבחיריים של בני אדם, וז''ש שהם יכירו שבידו מחקרי ארץ, שהם בידו וכחו, ושהם בידו לא ביד בני אדם, ר''ל שאין זה תלוי במעשיהם, וגם תועפות הרים לו, שהגם שהארץ נשתנה אחר הבריאה הראשונה והולידה הרים וגבעות, (כי ההרים נולדו אחר הבריאה) בכל זאת אין זה מצד בחירת הארץ ורצונה רק הוא מיוחס לו להשם בלבד, אל חקים הטבעיים שיסד בארץ שעל פיהם יעמדו הרים על ידי רעש הארץ או הטבעת מקומות ודומיהם, וכן אשר לו הים שזה ג''כ מיוחס לו, מה שאחר הבריאה הראשונה אמר יקוו המים ונעשה הים והיבשה :
<h3>{ה}</h3>
אֲשֶׁר־ל֣וֹ הַ֭יָּם וְה֣וּא עָשָׂ֑הוּ וְ֝יַבֶּ֗שֶׁת יָדָ֥יו יָצָֽרוּ׃
<b style="color: gray;">מצודת דוד</b> והוא עשהו . תקנו על מקומו להיות נקוה במקום אחד :
<b style="color: gray;">מצודת ציון</b> עשהו . ענין תקון כמו וימהר לעשות אותו ( בראשית יח ) :
<b style="color: gray;">תורה תמימה</b> דרש בר קפרא גדולים מעשה צדיקים יותר ממעשה שמים וארץ דאילו במעשה שמים וארץ כתיב אף ידי יסדה ארץ וימיני טפחה שמים ואילו במעשה ידיהם של צדיקים כתיב מכון לשבתך פעלת ה' מקדש אדני כוננו ידיך השיב בבלי אחד ור' חייא שמו ויבשת ידיו יצרו ידו כתיב והכתיב יצרו א"ר נחמן בר יצחק יצרו אצבעותיו כדכתיב כי אראה שמיך מעשה אצבעותיך ירח וכוכבים אשר כוננת וכו'.<small><span style="color: gray;">כתובות ה ע"א</span></small>
<b style="color: gray;">מלבי"ם ביאור המילות</b> עשהו, יצרו. מבואר אצלנו ההבדל בין בריאה יצירה עשיה, שבריאה הוא הוצאת עצם הדבר מאין אל היש, ויצירה הוא הוצאת הצורה המתדבקת, ועושה הוא גמר הדבר והוצאת הצורה הבלתי מתדבקת, והבחינה בין הצורה המתדבקת ובין הצורה הבלתי מתדבקת, הוא, שהצורה המתדבקת לא תסור מעצמה אם לא ע''י הכרח, למשל המתכת שהיא מקשה לא תותך רק ע''י האש, ובסור האש תשוב להיות מקשה כבתחלה, אבל הצורה הבלתי מתדבקת תוסר מעצמה, וכן צורת הים הוא בלתי מדובק אליו כי הוא מקובץ במקום אחד נגד טבעו, שטבע המים היו לכסות הארץ, רק ע''י דבר ה' המים נקוים נגד טבעם, ולולא פקודת ה' עליהם היו שבים לכסות הארץ, אבל צורת היבשה היא צורה מתדבקת ולא תסור רק ע''י מקרה אם יעלה הים ויכסה את הארץ :
<h3>{ו}</h3>
בֹּ֭אוּ נִשְׁתַּחֲוֶ֣ה וְנִכְרָ֑עָה נִ֝בְרְכָ֗ה לִֽפְנֵי־יְהוָ֥ה עֹשֵֽׂנוּ׃
<b style="color: gray;">רש"י</b> נברכה . לשון ויברך את הגמלים ( בראשית כד ) :
<b style="color: gray;">מצודת דוד</b> נשתחוה . הוא שטוח כל הגוף בארץ : ונכרעה . הוא כפיפת הראש וקצת הגוף . נברכה . הוא כריעת הברכיים על הארץ : עושנו . המגדל והמרומם אותנו :
<b style="color: gray;">מצודת ציון</b> עושנו . ענין הרמה וגדולה כמו הוא עשך ויכוננך ( דברים לב ) :
<b style="color: gray;">מלבי"ם פירוש המילות</b> באו, אבל אנחנו אין אנו מכירים אותו תחלה ע''י מעשיו הכוללים, כי אנחנו, באו ונשתחוה ונכרעה לפני ה', לא בעבור שברא כלל המציאות רק בעבור שהוא עשנו, שעשה אותנו לו לעם, שאנחנו נשיג אותו תחלה על ידי טובותיו המיוחדים :
<b style="color: gray;">מלבי"ם ביאור המילות</b> נכרעה, נברכה. כרע הוא כריעת הראש עם קצת הגוף, ונברכה היא כריעת הברכים בארץ, כמו כרעו על ברכיהם :
<h3>{ז}</h3>
כִּ֘י ה֤וּא אֱלֹהֵ֗ינוּ וַאֲנַ֤חְנוּ עַ֣ם מַ֭רְעִיתוֹ וְצֹ֣אן יָד֑וֹ הַ֝יּ֗וֹם אִֽם־בְּקֹל֥וֹ תִשְׁמָֽעוּ׃
<b style="color: gray;">רש"י</b> היום . בעולם הזה אם בקולו תשמעו :
<b style="color: gray;">מצודת דוד</b> עם מרעיתו . שהוא רועה ומנהיג אותנו : וצאן ידו . ר''ל כמו הרועה הרחמני אשר ינהג הצאן עם נטיית היד ולא במקל : היום . ר''ל היום ההוא ינהיג אתכם כן כאשר בקולו תשמעו :
<b style="color: gray;">מצודת ציון</b> אם . כאשר וכן ואם יהיה יובל ( במדבר לז ) :
<b style="color: gray;">תורה תמימה</b> אמר רבי יהושע בן לוי שנים ראיתי וקול ג' שמעתי אמר ליה אימת אתי משיח אמר ליה זיל שייליה לדידיה והיכא יתיב אפיתחא דקרתא ומאי סימניה יתיב ביני עניי סובלי חלאים וכולן שרו ואסירי בחד זימנא איהו שרי חד ואסיר חד אמר דילמא מבעינא דלא איעכב אזל לגביה אמר ליה שלום עליך רבי ומורי אמר ליה שלום עליך בר ליואי א"ל לאימת אתי מר א"ל היום אתא לגבי אליהו א"ל מאי אמר לך א"ל שלום עליך בר ליואי א"ל אבטחך לך ולאבוך לעלמא דאתי א"ל שקורי קא שקר בי דאמר לי היום אתינא ולא אתא א"ל הכי אמר לך היום אם בקולו תשמעו שאלו תלמידיו את רבי יוסי בן קיסמא אימתי בן דוד בא אמר מתיירא אני שמא תבקשו ממני אות אמרו לו אין אנו מבקשין ממך אות א"ל לכשיפול השער הזה ויבנה ויפול ויבנה ויפול ואין מספיקין לבנותו עד שבן דוד בא אמרו לו רבינו תן לנו אות אמר להם ולא כך אמרתם לי שאין אתם מבקשין ממני אות אמרו לו ואף על פי כן אמר להם אם כך יהפכו מי מערת פמייס לדם ונהפכו לדם בשעת פטירתו אמר להן העמיקו לי ארוני שאין כל דקל ודקל שבבבל שאין סוס של פרסיים נקשר בו ואין לך כל ארון וארון שבארץ ישראל שאין סוס מדי אוכל בו תבן וכו'.<small><span style="color: gray;">סנהדרין צח ע"א</span></small>
<b style="color: gray;">מלבי"ם פירוש המילות</b> כי הוא אלהינו, אנחנו משיגים אותו מצד שהוא אלהינו המיוחד אלינו, לא ע''י הבריאה הכללית רק ע''י השגחתו הפרטית עלינו, שיש קשר בינינו ובינו, אם מצדו שהוא אלהינו, ואם מצדנו שאנחנו עם מרעיתו צאן ידו, שרועה אותנו כרועה עדרו ירעה והפליג טובותיו עלינו, עוד יש הבדל בזה, שיחוס הבורא עם הנבראים אינו תלוי בבחירתם החפשיית כי הוא ענין הכרחי מצד שבראם ואינו דבר מתחדש ולא דבר התלוי ברצונם ועז''א אשר בידו מחקרי ארץ ר''ל שהוא דבר התלוי בידו, וכן השנוים שנעשו כמו ההרים והים והיבשה מיוחס לו, אבל יחוס ה' וקשורו עם עמו הוא דבר התלוי בבחירתם, והוא דבר מתחדש עפ''י מעשיהם, שעז''א אבל מה שהוא אלהינו ומה שאנחנו עמו וצאן מרעיתו הוא דבר מתחדש היום ותלוי בבחירתנו אם בקולו תשמעו :
<b style="color: gray;">מלבי"ם ביאור המילות</b> עם מרעיתו וצאן ידו. היל''ל עם ידו וצאן מרעיתו, כי העם ימשול עליהם המלך בידו, והרועה ירעה צאנו, אמנם ה' ימשול עלינו מצד שהוא רועה אותנו לא בכח ויד, וירעה אותנו מצד שהוא בעל היכולת ר''ל בכח למעלה מן הטבע :
<h3>{ח}</h3>
אַל־תַּקְשׁ֣וּ לְ֭בַבְכֶם כִּמְרִיבָ֑ה כְּי֥וֹם מַ֝סָּ֗ה בַּמִּדְבָּֽר׃
<b style="color: gray;">מצודת דוד</b> אל תקשו לבבכם . להרהר אחרי ה' כמו במי מריבה : כיום . כמו במי מסה במדבר וכפל הדבר במ''ש כי היא היא כמ''ש ויקרא שם המקום מסה ומריבה וגו' ( שמות יז ) :
<b style="color: gray;">מצודת ציון</b> תקשו . מלשון קשה :
<b style="color: gray;">מלבי"ם פירוש המילות</b> אל, ולפ''ז ראוי שאתם אל תקשו לבבכם, ר''ל כי העכו''ם שעליהם זרוע ה' לא נגלתה באותות ובמופתים, אם אין מכירים את ה' אין זה בגדר קישוי לבב, (שגדר קישוי לבב הוא כשרואה מעשה ה' ונפלאותיו ומקשה לבו כנגדו כמ''ש ואני אקשה את לב פרעה) אבל אתם שראיתם בעיניכם את כל מעשה ה' הגדול אשר עשה יהיה זה בגדר קישוי לב, כמו שהיה במריבה וכיום מסה במדבר, כמש''ש כי כל האנשים הרואים את כבודי ואת אותותי וגו' וינסו אותי זה עשר פעמים ולא שמעו בקולי אם יראו את הארץ, וז''ש.
<h3>{ט}</h3>
אֲשֶׁ֣ר נִ֭סּוּנִי אֲבוֹתֵיכֶ֑ם בְּ֝חָנ֗וּנִי גַּם־רָא֥וּ פָעֳלִֽי׃
<b style="color: gray;">רש"י</b> בחנוני . חנם : גם ראו פעלי . במצרים :
<b style="color: gray;">מצודת דוד</b> אשר נסוני . אם היכולת בידי ליתן להם מים כמה שנאמר שם : בחנוני גם ראו פעלי . אפילו אחר שראו פעלי במצרים ועל הים ובמדבר עכ''ז לא האמינו בי וחזרו ובחנו אותי :
<b style="color: gray;">מלבי"ם פירוש המילות</b> אשר נסוני אבותיכם הגם שראו פעלי, והיה זה מצד קישוי לבם, וגדר הפעל הוא שעדן פועל ועוסק בדבר, שהגם שראו פעלי איך אני עוסק תמיד בצרכם להיטיב להם בכל זה נסוני ובחנוני :
<b style="color: gray;">מלבי"ם ביאור המילות</b> נסוני, בחנוני. כבר בארתי (מלאכי ג' י' ולמעלה כ''ו ב') שהבוחן יבחן את הדבר אם הוא כפי מהותו הרגיל, והמנסה ינסה אם יש בו כח חדש, ותחלה נסוני שחשבו שאין זאת בכחו, כמ''ש הגם לחם יוכל תת אם יכין שאר לעמו, ואח''כ שכבר ידעו שיש זאת בכחי בחנוני אם ארצה לתת להם ואם אמלא דברי :
<h3>{י}</h3>
אַרְבָּ֘עִ֤ים שָׁנָ֨ה ׀ אָ֘ק֤וּט בְּד֗וֹר וָאֹמַ֗ר עַ֤ם תֹּעֵ֣י לֵבָ֣ב הֵ֑ם וְ֝הֵ֗ם לֹא־יָדְע֥וּ דְרָכָֽי׃
<b style="color: gray;">רש"י</b> ארבעים שנה . קטתי בהם , רבתי עמהם לשון נקטה נפשי בחיי ( איוב י ) נלחמתי בם ארבעים שנה להמיתם במדבר כי אמרתי תועי לבב הם :
<b style="color: gray;">מצודת דוד</b> אקוט בדור . היה לי קטטה באנשי הדור ההוא ואמרתי זהו העם אשר לבבם תועה מאחרי : והם . אחר כל הקטטה לא ידעו הם את דרכי :
<b style="color: gray;">מצודת ציון</b> אקוט . מל' קטטה ומריבה : תועי . ענין הפניה מדרך הישר כמו תעיתי כשה אובד ( לקמן קיט ) :
<b style="color: gray;">תורה תמימה</b> תניא ר' אליעזר אומר ימות המשיח ארבעים שנה שנאמר ארבעים שנה אקוט בדור רבי אלעזר בן עזריה אומר שבעים שנה שנאמר והיה ביום ההוא ונשכחת צור שבעים שנה כימי מלך אחד איזהו מלך מיוחד הוי אומר זה משיח רבי אומר שלשה דורות שנאמר ייראוך עם שמש ולפני ירח דור דורים וכו'.<small><span style="color: gray;">סנהדרין צט ע"א</span></small>
<b style="color: gray;">מלבי"ם פירוש המילות</b> (י-יא) ארבעים, הגם שאריב ואקוט עם הדור הזה ארבעים שנה, ושיעור הכתוב, ארבעים שנה אקוט בדור אשר נשבעתי באפי אם יבואון אל מנוחתי ואומר עם תועי לבב הם, שעם הדור הזה שגזר עליהם שלא יכנסו לארץ והוליכם ארבעים שנה במדבבר, התקוטט עמם כל משך הארבעים שנה ואמר להם שהם עם תועי לבב, כמ''ש ואולך אתכם ארבעים שנה במדבר שלמותיכם לא בלו וכו' למען תדעו וכו' ולא נתן ה' לכם לב לדעת ועינים לראות וגו' עד היום הזה :
<h3>{יא}</h3>
אֲשֶׁר־נִשְׁבַּ֥עְתִּי בְאַפִּ֑י אִם־יְ֝בֹא֗וּן אֶל־מְנוּחָתִֽי׃
<b style="color: gray;">רש"י</b> אל מנוחתי . לארץ ישראל ולירושלים אשר קראתים מנוחה שנאמר ( לקמן קלב ) זאת מנוחתי עדי עד :
<b style="color: gray;">מצודת דוד</b> אשר נשבעתי . אשר בעבור זה קצפתי עליהם ונשבעתי בחרון אפי שלא יבואון אל מנוחתי זה ארץ ישראל : אם יבואון . ענין שבועה הוא וגזם ולא אמר והרי הוא כאדם האומר כך וכך יהיה אם אעשה הדבר הזה וכן אם לדוד אכזב ( לעיל פט ) :
<b style="color: gray;">תורה תמימה</b> ת"ר דור המדבר אין להם חלק לעולם הבא שנאמר במדבר הזה יתמו ושם ימותו יתמו בעולם הזה ושם ימותו בעולם הבא ואמר אשר נשבעתי באפי אם יבואון אל מנוחתי דברי ר"ע ר"א אומר (הן באין) לעולם הבא שנאמר אספו לי חסידי כורתי בריתי עלי זבח אלא מה אני מקיים אשר נשבעתי באפי באפי נשבעתי וחוזרני בי וכו'<small><span style="color: gray;">סנהדרין קי ע"ב</span></small>
תניא רבי אליעזר אומר יש להם על מה שיסמכו שנאמר כי יפליא כי יפליא שתי פעמים אחת הפלאה לאיסור ואחת הפלאה להיתר רבי יהושע אומר יש להם על מה שיסמכו שנאמר אשר נשבעתי באפי באפי נשבעתי וחזרתי בי ר' יצחק אומר יש להם על מה שיסמכו שנאמר כל נדיב לבו חנניה בן אחי רבי יהושע אומר יש להם על מה שיסמכו שנאמר נשבעתי ואקיימה לשמור משפטי צדקך וכו'.<small><span style="color: gray;">חגיגה י ע"א</span></small>
<h2>תהילים פרק-צו</h2>
<h3>{א}</h3>
שִׁ֣ירוּ לַ֭יהוָה שִׁ֣יר חָדָ֑שׁ שִׁ֥ירוּ לַ֝יהוָ֗ה כָּל־הָאָֽרֶץ׃
<b style="color: gray;">רש"י</b> שיר חדש . מזמור זה על העתיד וסופו מוכיח כי בא לשפוט את הארץ , בכל מקום שיר חדש על העתיד :
<b style="color: gray;">מלבי"ם פירוש המילות</b> שירו. מספר תחלה (בסימן זה ושאחריו) השגחת ה' באמצעות הטבע שיעשה נסים נסתרים ויסדר את הטבע באופן מסכים לתשועת ישראל ולהצלחת עבדיו ואוהבי שמו, ואמר שירו לה' שיר חדש, כי העכו''ם היו יודעים שה' הוא הסבה הראשונה וקראו לו אלהא דאלהיא, רק שלא האמינו שהוא אינו דומה כפועל אחר, שאחר שפעל את מעשהו אין העשוי נתלה עוד בהפועל ונסתלקו ידי הפועל ממנו, למשל העושה מורה שעות, אחר שעשהו הוא סובב על אופניו וגליליו מעמצו, לא כן אצל ה' שהוא עודנו מסבב ועוסק במעשיו בכח שאין לו תכלית, וקיום הבריאה היא בריאה מתמדת, וכל המציאות לתלוי מכחו שאם יסלק רגע ידיו ממנו ישוב הכל אל האפס, וא''כ העכו''ם היו משוררים לו שיר ישן, על שהיה הסבה הראשונה להמציאות בראשית קדומים, ואתם תשירו לו שיר חדש, כי הוא מחדש בכל יום תמיד מעשה בראשית, וזאת שנית שירו לה' כל הארץ לא כמו עד עתה שרובי ההמון עם מן העכו''ם כחשו בה' ויאמרו לא הוא, ויחסו כל הבריאה לכוכבים ומזלות :
<h3>{ב}</h3>
שִׁ֣ירוּ לַ֭יהוָה בָּרֲכ֣וּ שְׁמ֑וֹ בַּשְּׂר֥וּ מִיּֽוֹם־לְ֝י֗וֹם יְשׁוּעָתֽוֹ׃
<b style="color: gray;">מצודת דוד</b> בשרו מיום ליום . בכל יום בשרו זה לזה על הישועה חדשה :
<b style="color: gray;">מצודת ציון</b> בשרו . ענינו השמעת חדשות :
<b style="color: gray;">מלבי"ם פירוש המילות</b> שירו, מפרש נגד מ''ש שירו לה' שיר חדש, והוא שעם מה שתשירו לה' תברכו שמו, שהברכה לא תבוא רק על הטובה וההשפעה שישיגו ממנו, שהעכו''ם שלא הכירו שהוא המנהיג והמשפיע כל טוב הם רק יהללו שמו, אבל לא יברכוהו, אבל אתם תברכו שמו, כי תדעו שהוא המשפיע שפע ברכה, כי תבשרו מיום ליום ישועתו, שישועתו מתחדש בכל יום, כי מחדש בכל יום מעשה בראשית ומצמיח ישועות חדשות בכל יום, ומבואר כי הבשורה לא תהיה על דבר הרגיל, רק על דבר שביאתו מסופק והוא בלתי רגיל לבא בתמידות, שלא יצדק לבשר שהאיר השחר בבקר, כי הוא דבר המתמיד ומוכרח לבא, ולכן אמר כי גם ישועתו המתמדת בכל יום תבשרו, שתבשרו שהוציא המאורות, כי גם יציאתם אינו דבר המוכרח רק תלוי ברצונו שמחדש בכל יום מעשה בראשית
<b style="color: gray;">מלבי"ם ביאור המילות</b> ברכו. עי' גדר הברכה לקמן קל''ד. בשרו. הבשורה הוא רק על דבר חדש בלתי מוכרח לבא מעצמו, ובא תמיד על דבר טוב, לבד ש''א (ד' י''ז) שבא על דבר רע מצד שראהו בעיניו, עי''ש :
<h3>{ג}</h3>
סַפְּר֣וּ בַגּוֹיִ֣ם כְּבוֹד֑וֹ בְּכָל־הָֽ֝עַמִּ֗ים נִפְלְאוֹתָֽיו׃
<b style="color: gray;">מלבי"ם פירוש המילות</b> ספרו, ונגד מ''ש שירו לה' כל הארץ מפרש ספרו בגוים כבודו, כי עד עתה היו בין העכו''ם שתי כחות, שהם גוים ועמים, (שמבואר אצלי שעמים הם חשובים יותר מן הגוים) שהגוים הפחותים לא ידעו מה' כלל, והעמים החשובים שידעו שיש ממציא ראשון וסבה ראשונה לא ידעו שהוא מושל ומשגיח ושהיכולת בידו לעשות בכל הבריאה כחפצו, ולפי דעתם ראוי לעשות לו כבוד מצד שהוא הסבה הראשונה, אבל לא לברך אותו, ולא לספור נפלאותיו, כי לא האמינו שהוא מנהיג העולם ופועל ישועות וברכה, ושבכחו לעשות נפלאות ולשדד הטבע, ועתה גם גוים הפחותים יכירו כבודו, שהוא הסבה הראשונה, והעמים החשובים שהם הכירו כבודו גם עד עתה, יכירו עתה נפלאותיו, וידעו שבידו לשנות ולהרוס את הטבע כחפצו :
<b style="color: gray;">מלבי"ם ביאור המילות</b> בגוים, עמים. התבאר בכ''מ שעם מעולה מן גוי שמציין אומה שיש לה מלך :
<h3>{ד}</h3>
כִּ֥י גָ֘ד֤וֹל יְהוָ֣ה וּמְהֻלָּ֣ל מְאֹ֑ד נוֹרָ֥א ה֝֗וּא עַל־כָּל־אֱלֹהִֽים׃
<b style="color: gray;">מצודת דוד</b> על סל אלהים . הם השמש והירח וכל צבא השמים שהיו העובדי גלולים עובדים להם וקבלום לאלוה :
<b style="color: gray;">מלבי"ם פירוש המילות</b> כי גדול, נגד מ''ש ספרו בגוים כבודו, מפרש כי גדול ה' ומהולל מאד, שם גדול מורה שהוא הסבה הראשונה והאחרונה לכל דבר, כמ''ש בכ''מ, ור''ל שכחו מתפשט על כל ההויה, ובכ''ז הוא מהולל מאד, מפני שהכל נעשה בתכלית החכמה והחסד, עד שבכל פרט נראה יכלתו וכחמתו וטובו, ונגד מ''ש בכל העמים נפלאותיו מפרש כי נורא הוא על כל אלהים, שבל תאמר שכחות הטבע הם קצובים באופן שלא יוכל לשנותם עוד, כמו האומן אחר גמר מעשהו שאין המעשה צריך לאליו עוד, וכן כחות הטבע עומדים בפ''ע ופועלים בכחם, רק הוא נורא על כל אלהים, שכל הכחות מתיראים ממנו, כי יכל לשנותם ולבטלם, כי חיתם וקיומם תלוי ברצונו, ובהסתלק רצונו מהם יהיו כאין :
<h3>{ה}</h3>
כִּ֤י ׀ כָּל־אֱלֹהֵ֣י הָעַמִּ֣ים אֱלִילִ֑ים וַֽ֝יהוָ֗ה שָׁמַ֥יִם עָשָֽׂה׃
<b style="color: gray;">מצודת דוד</b> אלילים . כי למול ה' כמוהם כאין : וה' . אבל ה' עשה את השמים וצבאיו בכללו א''כ גם המה מעשי ידי ה' :
<b style="color: gray;">מצודת ציון</b> אלילים . הוא מלשון אל ולא , ר''ל דבר מבלי תועלת וכן רופאי אליל ( איוב יג ) :
<b style="color: gray;">מלבי"ם פירוש המילות</b> כי כל אלהי העמים, שהם מיחסים אלהות לצבא השמים בחשבם שהם פועלים בכחם, הם אלילים בעצמם, כי כחם קצוב ומוגבל מאת בוראם, השמים שהעכו''ם עובדים להם אין פועלים דבר בכחם רק ה' בשמים עשה, הוא העושה בשמים והכל בכחו ובשפעו, כי הוא עשה את השמים והכל נתלה ממנו :
<h3>{ו}</h3>
הוֹד־וְהָדָ֥ר לְפָנָ֑יו עֹ֥ז וְ֝תִפְאֶ֗רֶת בְּמִקְדָּשֽׁוֹ׃
<b style="color: gray;">מלבי"ם פירוש המילות</b> הוד והדר לפניו, ההוד הוא ענין פנימי בעצמות הדבר, וההדר הוא היופי החיצוני למראה עינים, וכן העז הוא ענין פנימי, שהדבר עז בעצמותו, והתפארת הוא ענין חיצוני שבו יתפאר לפני אחרים, עפ''ז יאמר שה' בעצמו נמצא לפניו הוד והדר, כפי רצונו הפנימי וכפי הרצון המתגלה, ומזה נשתלשל עז ותפארת במקדשו, שמן ההוד הפנימי שנמצא בעצמו נשתלשל העוז במקדשו, שבו מנהיג העולם, ומן ההדר נשתלשל התפארת, שבו ינהיג הנהגה הפלאיית, שבה יתפאר בכחו הגדול :
<b style="color: gray;">מלבי"ם ביאור המילות</b> הוד והדר עז ותפארת, ההבדל בין הוד והדר התבאר אצלי בחבורי התו''ה (קדושים ס' ל''ח), שההוד הוא ענין פנימי, וכן העז נמצא בעצמות הדבר והוא גלוי יותר מן ההוד, וההדר הוא בחיצונית הדבר, והתפארת מדרגה גדולה ממנו, ובא אצל ה' תמיד על המעשים הפלאים שבם יתפאר בעולמו כמ''ש בכ''מ :
<h3>{ז}</h3>
הָב֣וּ לַ֭יהוָה מִשְׁפְּח֣וֹת עַמִּ֑ים הָב֥וּ לַ֝יהוָ֗ה כָּב֥וֹד וָעֹֽז׃
<b style="color: gray;">רש"י</b> הבו לה' משפחות עמים . ומה תתנו לו הבו לה' כבוד ועוז :
<b style="color: gray;">מצודת דוד</b> הבו לה' . וחוזר ומפרש הבו לה' כבוד ועוז ר''ל ספרו כבודו ועוזו :
<b style="color: gray;">מצודת ציון</b> הבו . תנו ור''ל תנו בפה ואמרו כמו ולא נתן תפלה ( שם א ) :
<b style="color: gray;">מלבי"ם פירוש המילות</b> הבו לה' משפחות עמים, אתם משפחות עמים, בל תיחסו שום דבר לזולתו רק לו לבדו, ומבאר הבו לה' כבוד ועז, ר''ל כי יש עמים שהודו במציאות האל, רק שאמרו שהגם שברא העולם אינו מנהיג העולם רק מסר ההנהגה למערכת השמים, ודמו אותו כמלך היושב בחדרי חדרים ומסר הנהגת המדינה לשריו ויועציו שהם ינהגו עפ''י החקים אשר חקק מבלי ישנו דבר, ובזה יאות לו הכבוד מצד שהוא הבורא, אבל לא העז ולא המורא, אחר שאין בכחו לשנות דבר, עז''א שיתנו לו בין הכבוד, מצד שהוא הבורא הכל, ובין העז, מצד שהוא המנהיג ובידו לשדד את הטבע, כפי רצונו וכפי הצורך להנהגת הגמול והעונש, ועתה מבאר שני אלה, נגד מ''ש הבו לה' כבוד, אומר.
<b style="color: gray;">מלבי"ם ביאור המילות</b> (ז-ט) הבו וכו'. עי' למעלה כ''ט :
<h3>{ח}</h3>
הָב֣וּ לַ֭יהוָה כְּב֣וֹד שְׁמ֑וֹ שְׂאֽוּ־מִ֝נְחָ֗ה וּבֹ֥אוּ לְחַצְרוֹתָֽיו׃
<b style="color: gray;">מצודת דוד</b> כבוד שמו . כבוד הראוי לשמו : שאו . סבלו מנחה על הכתף ובואו עמה לחצרותיו בה''מ :
<b style="color: gray;">מלבי"ם פירוש המילות</b> הבו לה' כבוד שמו, כי בצד זה מדמהו כמלך היושב בחדרי חדרים, והוא עצמו אינו ניכר לבני עמו, והכבוד שנותנים לנותנים לשמו, ובזה תדמו כעבדים נושאי מנחה לחצרות המלך ואינם מגיעים אל היכל המלך פנימה לראות פניו, כי הוא נסתר מבני עמו, ור''ל בצד זה שתכירו שהוא הבורא מגיע לו הכבוד והרוממות מצד זה והמנחה שתשאו לשמו תניחו בחצרותיו, כאילו העולם כולו הוא חצר המלך הזה ששם נצבים שריו ופקידיו שמקבלים המנחה שתביאו אל המלך, כי הם העומדים תחתיו בזה, עתה מוסיף לאמר (נגד הבו לה' עז).
<h3>{ט}</h3>
הִשְׁתַּחֲו֣וּ לַ֭יהוָה בְּהַדְרַת־קֹ֑דֶשׁ חִ֥ילוּ מִ֝פָּנָ֗יו כָּל־הָאָֽרֶץ׃
<b style="color: gray;">מצודת דוד</b> בהדרת קדש . בבה''מ המהודר בקדושה :
<b style="color: gray;">מצודת ציון</b> חילו . מלשון חיל ורעד :
<b style="color: gray;">מלבי"ם פירוש המילות</b> השתחוו, אבל דעו כי באמת מן החצרות האלה שבאתם לשם תגיעו עד היכל המלך, כי באמת אינו יושב נבדל מן העם, רק מוכן להתראות לפני המבקרים חצרותיו ומקדמים פניו במחנה, ובעת תראו את המלך עצמו השתחוו, אבל דעו כי באמת מן החצרות האלה שבאתם לשם תגיעו עד היכל המלך, כי באמת אינו יושב נבדל מן העם, רק מוכן להתראות לפני המבקרים חצרותיו ומקדמים פניו במנחה, ובעת תראו את המלך עצמו השתחוו לפניו ביראה ופחד בהדרת קדש, שמצד הזה שמתגלה בהדרו יתרומם על החקים הטבעים ויפליא פלאות כפי רצונו, שזה נקרא בשם קודש, שהוא מה שיתנשא על הטבע, ובעת מתראה לבריותיו בהשגחתו הפרטיית אז יתעלה מחקי הטבע הקבועים אל הקדושה והפליאה, וזה הדרתו הדרת מלך, שאינו צריך אל שרים ופקידים עוזרים לו בהנהגה, כי הוא משפילי לראות בשמים ובארץ, ובזה חילו מלפניו כל הארץ, שעי''ז מגיע אליו היראה והפחד, מצד שבכחו להרוס את הטבע ולהנהיג הנהגה השגחיית :
<h3>{י}</h3>
אִמְר֤וּ בַגּוֹיִ֨ם ׀ יְה֘וָ֤ה מָלָ֗ךְ אַף־תִּכּ֣וֹן תֵּ֭בֵל בַּל־תִּמּ֑וֹט יָדִ֥ין עַ֝מִּ֗ים בְּמֵישָׁרִֽים׃
<b style="color: gray;">רש"י</b> ה' מלך . לעתיד לבא יהא שיר זה : ידין עמים במישרים . אותם שיהפוך להם שפה ברורה : במישרים . זכיות :
<b style="color: gray;">מצודת דוד</b> אמרו בגוים . אמרו זה לזה ה' מלך ר''ל עתה הראה מלכותו : אף תכון . ר''ל עתה נראה שאף העולם אתה ה' הכנת לבל תהי נוטה לפול : ידין . הוא הדן את העמים במשפט הישר לפי מדת רחמים :
<b style="color: gray;">מלבי"ם פירוש המילות</b> אמרו בגוים, עפ''ז תודיעו בגוים, כי ה' מלך, שלא מסר מלכותו והנהגתו לשרי צבאות ולכחות הטבע רק הוא בעצמו מולך ומנהיג, ואז תכירו כי גם ההנהגה הטבעיית כולה נסים נסתרים, וכי ערך את הטבע באופן שעמה ימצא ג''כ המשפט לגמול ולענוש, והנהגת העולם אינה קבועה רק לפי הטבע לבד, רק שהגם שתכון תבל בל תמוט בכל זה ידין עמים במישרים, שהגם שחקי הטבע ערוכים וקבועים ולא ימוטו לעולם, בכ''ז ערך בחכמתו את הסדר בטעיי באופן שיסכים עם הסדר ההשגחיי לפי המעשה, עד שהגם שהתבל מכונן על חקי הטבע, בכ''ז ידין עמים לפי הגמול או העונש, חקי הטבע ימשכו לפי מעשי בני אדם, כמ''ש אם שמוע תשמעו אל מצותי ונתתי מטר ארצכם בעתו, פן יפתה לבבכם וכו' ועצר את השמים :
<b style="color: gray;">מלבי"ם ביאור המילות</b> אף תכון תבל. ע''ל צ''ג :
<h3>{יא}</h3>
יִשְׂמְח֣וּ הַ֭שָּׁמַיִם וְתָגֵ֣ל הָאָ֑רֶץ יִֽרְעַ֥ם הַ֝יָּ֗ם וּמְלֹאֽוֹ׃
<b style="color: gray;">רש"י</b> ירעם הים . להרים קול בתחלה :
<b style="color: gray;">מצודת דוד</b> ישמחו השמים . ענין מליצה הוא על רוב השמחה שתהיה אז בעולם וכן ביום רעה נאמר שמש וירח קדרו ( יואל ב' ) : ירעם . ישמיע קול רם לגודל השמחה : ומלואו . הבריות הממלאים אותו :
<b style="color: gray;">מלבי"ם פירוש המילות</b> ישמחו, ומצד זה ישמחו השמים ותגל הארץ, יש הבדל בין שמחה ובין גיל, השמחה היא התמידית, והגיל הוא על דבר מתחדש, ובעת תתנהג ההנהגה לפי הסדר הקבוע יצדק שמחה על דבר הטוב המתמיד, ובעת יבא הטוב לפי המעשה לא לפי החק הקבוע, יצדק גיל, ואחר שהנהגת ה' מצד זה מסודרת בין טבע והשגחה, שהשמים פועלים תמיד לפי סדורם הטבעיי המתמיד והם ישמחו תמיד, ובכ''ז תגיע ההנהגה אל הארץ לפי המעשה ויתחדש שם טוב ושפע לפי הגמול לא לפי החקים המסודרים, ויצדק בה גילה, ובאר איך ימצאו שני אלה ביחד, שהגם שישמחו השמים בכ''ז תגל הארץ, ר''ל שהגם שהשמים ומערכתם ילכו מהלכם הטבעיי והטבע תנהג כמנהגה, בכ''ז תונהג הארץ לפי ההשגחה ולפי הגמול והמעשה, שזה יהיה, או על ידי שירעם הים ומלואו, שלפעמים יצא הים וישטף את העולם אם העולם חייבים, ולפעמים.
<b style="color: gray;">מלבי"ם ביאור המילות</b> ישמחו, ותגל. שמחה על דבר המתמיד וגיל על דבר חדש, כנ''ל כ''א ב' :
<h3>{יב}</h3>
יַעֲלֹ֣ז שָׂ֭דַי וְכָל־אֲשֶׁר־בּ֑וֹ אָ֥ז יְ֝רַנְּנ֗וּ כָּל־עֲצֵי־יָֽעַר׃
<b style="color: gray;">רש"י</b> כל עצי יער . כל שלטוני האומות :
<b style="color: gray;">מצודת דוד</b> וכל אשר בו . הבריות המצויות בשדה :
<b style="color: gray;">מצודת ציון</b> יעלוז . ישמח : שדי . כמו שדה :
<b style="color: gray;">מלבי"ם פירוש המילות</b> יעלז שדי וכל אשר בו, או אז ירננו כל עצי יער, דהיינו שהגם שהשמים לא ישתנו ויתנו גשמיהם כמנהגם, בכ''ז תתפעל הארץ כפי המעשה, שאם כפי הטבע ראוי שירדו גשמים מועטים בכ''ז יעלוז שדי וכל אשר בו, כי ירדו הגשמים רק על השדות ויעשו פרי תבואה, ולפעמים כשיהיו חייבים וראוי לפי הטבע שירדו גשמים מרובים, ירדו הגשמים על היערות לא על שדי תבואה וירננו כל עצי יער כמ''ש חז''ל בר''ה, ובאופן זה הגם שישמחו השמים בכ''ז תגל הארץ, כי בארץ ישתנה הדבר לפי הגמול והעונש :
<h3>{יג}</h3>
לִפְנֵ֤י יְהוָ֨ה ׀ כִּ֬י בָ֗א כִּ֥י בָא֮ לִשְׁפֹּ֪ט הָ֫אָ֥רֶץ יִשְׁפֹּֽט־תֵּבֵ֥ל בְּצֶ֑דֶק וְ֝עַמִּ֗ים בֶּאֱמוּנָתֽוֹ׃
<b style="color: gray;">מצודת דוד</b> לפני ה' . השמחה תהיה לפני ה' על כי בא וחוזר ומפרש שבא לשפוט יושבי הארץ : באמונתו . באמת לפי הראוי :
<b style="color: gray;">מלבי"ם פירוש המילות</b> לפני ה' כי בא כי בא, אמר פה שני פעמים כי בא, כי ביאתו זאת תהיה ע''י אמצעי באמצעות הסדר הטבעי, כאילו בא תחלה והשפיע הסדר הטבעיי בשמים, ובא שנית לשפוט הארץ, שהגם שהסדר הראשון הולך כפי דרכו הטבעיי, תשפט הארץ לפי מעשה בני אדם, ובזה יתתפו ב' הנהגות ביחד, כי ישפט תבל בצדק ועמים באמונתו, שמבואר אצלינו כי אמונה שבא על הנהגת ה' הוא מה שינהיג עפ''י הטבע הקבועה, שהיא אמונה אומן מראשית קדומים, והצדק הוא כשיעיין על מעשה בני אדם, וינהיג לפי הגמול והעונש, ובצד זה שינהיג הנהגה השגחיית באמצעות הטבע תתקיים בין הצדק ובין האמונה :
<b style="color: gray;">מלבי"ם ביאור המילות</b> בצדק, באמונתו. ובס' צ''ח בצדק, במישרים. וכן ט' ט' ע''ש, וגדר האמונה התבאר למעלה (ל''ג ד', ל''ו ג', ובסי' פ''ט) :
<h2>תהילים פרק-צז</h2>
<h3>{א}</h3>
יְהוָ֣ה מָ֭לָךְ תָּגֵ֣ל הָאָ֑רֶץ יִ֝שְׂמְח֗וּ אִיִּ֥ים רַבִּֽים׃
<b style="color: gray;">רש"י</b> ה' מלך . בנטלו המלוכה מעמלק ומזרעו : תגל הארץ . זהו שאמר ( יחזקאל לה ) כשמוח כל הארץ שממה אעשה לך , על עמלק נתנבא כן :
<b style="color: gray;">מצודת דוד</b> ה' מלך . לעתיד כאשר תתגלה מלכותו אז תתרבה השמחה בעולם : איים . יושבי איי הים :
<b style="color: gray;">מלבי"ם פירוש המילות</b> ה' מלך מבאר שע''י מלוכת ה' באופן זה שהיא ההשגחה באמצעות הטבע, עי''כ תגל הארץ, שכלל הארץ תשיג גילה, שגדרה הוא השמחה על דבר מתחדש, כי הנהגת הארץ תתחדש שיסכים כפי רצון ה' אל הגמול והעונש, וישמחו איים רבים, ר''ל שהגם שבכלל הארץ יהיה חידוש בהכרח שתסכים הטבע עם הגמול והעונש, בכ''ז בחלקי הארץ וקצת האיים יהיה שמחה תמידית, כי הטבע לא תשתנה בפרטים רק בכלל, שזה ההבדל בין השגחה הנסיית הגלויה שידבר עליה בסימנים הבאים, ובין ההשגחה באמצעות הטבע שמדבר עליה פה, שבהשגחה הנסיית תתחודש שינוי גם בפרטים, והנס יהיה גם בעבור איש אחד או אומה אחת, אבל ההשגחה באמצעות הטבע לא יהיה שינוי טבע בעבור פרט אחד, שזה נס גלוי, רק ה' יערך טבע הכללית לפי המעשה והגמול והעונש, למשל שיהיו גשמי השנה כפי הראוי לפי מעשה בני העולם, ובכ''ז בפרטים לא יהיה שינוי, עד שהגילה על התחדשות הטובה לפי המעשה לא יהיה רק בכלל הארץ, אבל לא באיים בפרטיים שהם ישמחו בשמחה התמידית כפי הטובה הכללית, כי ה' יערך כלל הטבע מסכים עם ההשגחה, עד שידמו שהכל טבע ומחויב, ואחר שערך ה' את הכלל לפי רצונו (שזה ענין גילה) לא ישתנו הפרטיים אם לא בדרך השני שהוא נסיי לגמרי והנס גלוי :
<b style="color: gray;">מלבי"ם ביאור המילות</b> תגל, ישמחו. כנ''ל (צ''ו י''א) וכן בפסוק ח' :
<h3>{ב}</h3>
עָנָ֣ן וַעֲרָפֶ֣ל סְבִיבָ֑יו צֶ֥דֶק וּ֝מִשְׁפָּ֗ט מְכ֣וֹן כִּסְאֽוֹ׃
<b style="color: gray;">מצודת דוד</b> ענן וערפל . הוא משל לחשכת הצרות שיהיו מוכנים לענוש בהם את הרשעים : מכון כסאו . הכנת כסאו תהיה בצדק ובמשפט לשלם לכ''א גמולו :
<b style="color: gray;">מצודת ציון</b> וערפל . הוא עב הענן :
<b style="color: gray;">מלבי"ם פירוש המילות</b> ענן וערפל, מצייר בצד הזה שההשגחה נסתרת ואינה ניכרת לכל, כי רבים ידמו שהעולם נוהג המנהג הטבעי המחויב מן המערכת, וימשיל כאלו ענן וערפל סוככים סביביו בל יראהו אדם ולא ישיגהו, כי השגחתו נסתרת, ובכ''ז צדק ומשפט מכון כסאו, שההנהגה השמיימית שנקראת כסא ה', כמ''ש ה' בשמים הכין כסאו, מכון כסא ההנהגה הזאת ערוכה לפי חקי הצדק והמשפט, לכפי הגמול והעונש עפ''י מעשי דור, והגם שהמנהיג העליון מסוכך בענן וערפל, בכ''ז בעת אשר.
<b style="color: gray;">מלבי"ם ביאור המילות</b> צדק, ומשפט. המשפט הוא לפי חקת הדין, והצדק הוא לפנים משורת הדין לפי הענין והנידונים, (למעלה ע''ב ב', פ''ה י''א, פ''ט ט''ו, צ''ד ט''ו) :
<h3>{ג}</h3>
אֵ֭שׁ לְפָנָ֣יו תֵּלֵ֑ךְ וּתְלַהֵ֖ט סָבִ֣יב צָרָֽיו׃
<b style="color: gray;">רש"י</b> אש לפניו תלך . במלחמת גוג ומגוג דכתיב במלחמתו ( שם לח ) ונשפטתי אתו בדבר ובדם וגשם שוטף ואבני אלגביש אש וגפרית :
<b style="color: gray;">מצודת ציון</b> ותלהט . ענין להב ושריפה כמו אש לוהט ( לקמן קד ) : צריו . אויביו :
<b style="color: gray;">מלבי"ם פירוש המילות</b> אש לפניו תלך, יצייר כאלו מן הענן אשר סביבותיו יצא אש וברקים ותלהט סביב צריו, והוא שיעניש את הרשעים בהגחתו, אז.
<h3>{ד}</h3>
הֵאִ֣ירוּ בְרָקָ֣יו תֵּבֵ֑ל רָאֲתָ֖ה וַתָּחֵ֣ל הָאָֽרֶץ׃
<b style="color: gray;">רש"י</b> ברקיו . זהרוריו , לשון למען היה לה ברק מורטה ( יחזקאל כא ) : ותחל . ביום ההוא יהיה רעש גדול על אדמת ישראל ורעשו מפניו דגי הים : ותחל . לשון חיל כיולדה ( מיכה ד ) :
<b style="color: gray;">מצודת דוד</b> האירו . הברקים יהיו גדולים עד שיאירו לכל העולם : ראתה . כשתראה הארץ להב הברקים אז תחיל ותרעד :
<b style="color: gray;">מצודת ציון</b> ותחל . מלשון חלחלה :
<b style="color: gray;">מלבי"ם פירוש המילות</b> האירו ברקיו תבל, אז יסור החשך, והתבל תתמלא אורה מן הברקים האלה, לראות מי השולח את הברקים, שהם שלוחי השגחתו להעניש את צריו, ובזה ראתה ותחל הארץ מיראת העונש :
<h3>{ה}</h3>
הָרִ֗ים כַּדּוֹנַ֗ג נָ֭מַסּוּ מִלִּפְנֵ֣י יְהוָ֑ה מִ֝לִּפְנֵ֗י אֲד֣וֹן כָּל־הָאָֽרֶץ׃
<b style="color: gray;">רש"י</b> כדונג נמסו . דכתיב ונהרסו ההרים ונפלו המדרגות : כדונג . כשעוה :
<b style="color: gray;">מצודת דוד</b> הרים . הוא מושל על אנשים הגבוהים הגאים :
<b style="color: gray;">מצודת ציון</b> כדונג . כשעוה : נמסו . ענין התכה והמגה :
<b style="color: gray;">מלבי"ם פירוש המילות</b> הרים, מצייר כי בצאת הברקים האלה שלוחי השגחתו מן הענן והערפל אשר שם האלהים המשגיח, ויגיעו אל ראשי ההרים, ימסו כדונג מפני האש, ואז יכירו כולם כי זה מלפני ה', לא מפני האלילים. מלפני אדון כל הארץ, ור''ל כי בעלי הצאב''א ייחסו כל תולדות הטבע לבני אלים, שיחסו להם כח אלהות והיו מיחדים לכל כח טבעי אליל מיוחד מושל עליו וכן לכל מדינה ואקלים אדון אחר שהוא כוכב מיוחד המשפיע שם, וכאלו הארץ יש לה אדונים רבים, שכ''א עושה ופועל במקומו ועל מה שהוא ממונה עליו, אבל עתה יראו שהברקים והמסת ההרים אינו בא ע''י האלילים וטבעיים, רק מלפני ה', ולא בחלק אחד מן הארץ, רק מלפני אדון כל הארץ :
<h3>{ו}</h3>
הִגִּ֣ידוּ הַשָּׁמַ֣יִם צִדְק֑וֹ וְרָא֖וּ כָל־הָעַמִּ֣ים כְּבוֹדֽוֹ׃
<b style="color: gray;">מצודת דוד</b> השמים . מלאכי השמים יספרו צדקו שעשה לישראל :
<b style="color: gray;">מלבי"ם פירוש המילות</b> הגידו, ובזה יראו כי הנהגת השמים והמערכת אינה הנהגה מוכרחת לפי חקי הטבע, רק שהיא הנהגה מסודרת לפי הצדק והמשפט, והשמים הגידו צדקו, שעל ידם יגמול ויעניש, ולא בחלקים לבד, כי כל העמים יראו כבודו, ור''ל כי לפי דעת בעלי הצאב''א כל העשוי בעולם השפל בא מצד מוסבת המערכת וחיוב התולדות, עד שהשמים במערכתם אינם מביטים על הצדק והיושר כפי המעשה, רק סובבים כפי המחויב במערכתם הגם שיקרה עול לצדיק וטוב לרשע, אבל עתה הגידו שמים צדקו. זאת שנית לדעת בעלי הצאב''א כל כוכב מושל ופועל בכחו הטבעי רק על חלק אחד מכדור הארץ, ועל עם מבלתי עם אחר, אבל עתה יראו כל העמים כבודו, כי הוא בחפצו מנהיג המערכת לפי רצונו לפי חקי צדקו הנהגה כוללת את כל העמים, וממילא.
<h3>{ז}</h3>
יֵבֹ֤שׁוּ ׀ כָּל־עֹ֬בְדֵי פֶ֗סֶל הַמִּֽתְהַלְלִ֥ים בָּאֱלִילִ֑ים הִשְׁתַּחֲווּ־ל֝וֹ כָּל־אֱלֹהִֽים׃
<b style="color: gray;">רש"י</b> יבשו כל עובדי פסל . דכתיב ( ישעיה ב ) והאלילים כליל יחלוף : המתהללים . המתפארים לע''ג :
<b style="color: gray;">מצודת דוד</b> המתהללים . המשבחים את עצמם בעבודת גלולים שלהם והמה אלילים מבלי תועלת : כל אלהים צבא . השמים הנעבדים לאלהים הם ישתחוו לה' על כי עשה משפט בעובדיהם :
<b style="color: gray;">מצודת ציון</b> המתהללים . מלשון הלול ושבח :
<b style="color: gray;">מלבי"ם פירוש המילות</b> יבושו כל עובדי פסל, ר''ל בין עובדי פסל, בחשבם שע''י הפסל יורידו עליהם רוחנית איזה כוכב מן הכוכבים, או מן חילי השמים, ובין המתהללים באלילים, בחשבם שהם או ארץ מושבותם, מושגח מאיזה אליל המשפיע עליהם יקר וגדולה, כי עתה יראו כי לו השתחוו כל אלהים, שכל כחות הנמצאות משתחוים לפניו, מכירים שהוא מושל עליהם להנהיגם כחפצו :
<h3>{ח}</h3>
שָׁמְעָ֬ה וַתִּשְׂמַ֨ח ׀ צִיּ֗וֹן וַ֭תָּגֵלְנָה בְּנ֣וֹת יְהוּדָ֑ה לְמַ֖עַן מִשְׁפָּטֶ֣יךָ יְהוָֽה׃
<b style="color: gray;">רש"י</b> משפטיך . נקמתך :
<b style="color: gray;">מצודת דוד</b> שמעה . כאשר תשמע ציון נקמות האויב אז תשמח : למען משפטיך . בעבור עשיית משפטיך :
<b style="color: gray;">מצודת ציון</b> בנות יהודה . כפרי יהודה כמו קנת ואת בנותיה ( במדבר לב ) :
<b style="color: gray;">מלבי"ם פירוש המילות</b> שמעה, ר''ל והגם שהנהגת ציון היא גבוהה ונעלה מן ההנהגה שהזכיר פה, שהיא ההנהגה באמצעות הטבע, כי ציון וירושלים יונהגו בהנהגה נסיית השגחיית אישיית המשדדת כל חקי הטבע כמו שיתבאר, בכ''ז בעת שמעה כי השגיח על כלל העמים להנהיג הנהגת המערכת לפי חקי הצדק והמשפט, תשמח ציון למען משפטיך אלה :
<h3>{ט}</h3>
כִּֽי־אַתָּ֤ה יְהוָ֗ה עֶלְי֥וֹן עַל־כָּל־הָאָ֑רֶץ מְאֹ֥ד נַ֝עֲלֵ֗יתָ עַל־כָּל־אֱלֹהִֽים׃
<b style="color: gray;">מצודת דוד</b> נעלית . אתה מעולה ומשובח על כל אלהים הם צבא השמים הנעבדים לאלהות :
<b style="color: gray;">מצודת ציון</b> נעלית . מל' מעלה ושבח :
<b style="color: gray;">מלבי"ם פירוש המילות</b> כי אתה, כי ע''י משפטיך, {{{א}}} נעשית עליון על כל הארץ, שיכירו הכל שאתה העליון והסבה הראשונה, {{{ב}}} כי מאד נעלית על כל אלהים, שכל כחם מאתך, ולא כפועל בהכרח רק כפועל ברצון ובמשפט וצדק, שבזה נעלית על כולם, כמשיהם מוכרחים ובלתי יודעים ובוחרים במעשיהם :
<h3>{י}</h3>
אֹהֲבֵ֥י יְהוָ֗ה שִׂנְא֫וּ רָ֥ע שֹׁ֭מֵר נַפְשׁ֣וֹת חֲסִידָ֑יו מִיַּ֥ד רְ֝שָׁעִ֗ים יַצִּילֵֽם׃
<b style="color: gray;">מצודת דוד</b> אוהבי . אתם אוהבי ה' שנאו עושי הרע ולא תפחדו מהם כי הנה ה' שומר נפשות חסידיו ויצילם מיד הרשעים ההם :
<b style="color: gray;">מלבי"ם פירוש המילות</b> אהבי ה', אחר שבאר את ההשגחה הכללית באמצעות המערכה והטבע שבה מנהיג את כלל העולם, משיב פניו אל ישראל וצדיקיהם ואומר אתם אוהבי ה' שנאו רע, כי אתם לא כיתר העכו''ם שהנהגתם טבעיית, וההשגחה עליהם היא כללית לא אישיית, כי אינם דבקים בה', ולכן יעבדו לצבא השמים, כמ''ש אשר חלק ה' אלהיך אותם לכל העמים, כי אתם הדבקים בה' אלהיכם, כבן הנתון תחת השגחת אביו שמשגיח עליו בהשגחה פרטיית מקפת כל עניניו מצד האהבה, שלכן תקראו אתם אוהבי ה', ולכן לכם לשנוא את הרע, כי אהבת ה' היא אהבת הטוב המוחלט, כי הוא הטוב המוחלט ושורש הטובה, כי אתם אינכם תחת המערכת רק מצד ששומר נפשות חסידיו מיד רשעים יצילם, שמצד נפשותיכם שהיא חלק אלוה יש לו דיבוק ואהבה עמכם כאב את בנו, עד שהוא שומר נפשות חסידיו, כל נפש ונפש ביחוד בהשגחה אישיית, ומצד השמירה הזאת מיד רשעים יצילם, לא כעכו''ם שההשגחה עליהם היא כללית וכפי חיוב המערכת, עד שלא יצוייר שיצילם בפרטות מיד רעת בעלי הבחירה, ובזה המה מובדלים, {{{א}}} בשמירה אישיית, {{{ב}}} כי.
<h3>{יא}</h3>
א֭וֹר זָרֻ֣עַ לַצַּדִּ֑יק וּֽלְיִשְׁרֵי־לֵ֥ב שִׂמְחָֽה׃
<b style="color: gray;">רש"י</b> אור זרוע לצדיק . זריעה ממש מוכנת לצמוח להם :
<b style="color: gray;">מצודת דוד</b> לצדיק . לצורך הצדיק יש אור זרוע ר''ל כמו הזורע דבר מה הנה יותר תוציא השדה ממה שזרע כן הרבה שכר מוכן לצדיק יותר מאלו קבל שכרו מיד : ולישרי לב שמחה . לישרי לב זרוע שמחה וכפל הדבר במ''ש :
<b style="color: gray;">תורה תמימה</b> אמר רב נחמן בר יצחק אף אני אומר לא הכל לאורה ולא הכל לשמחה צדיקים לאורה וישרים לשמחה צדיקים לאורה דכתיב אור זרוע לצדיק ולישרים שמחה דכתיב ולישרי לב שמחה:<small><span style="color: gray;">תענית ? ע"?</span></small>
<b style="color: gray;">מלבי"ם פירוש המילות</b> אור זרוע לצדיק, שנמצא זרוע בם אור האלהי, שהוא כמו זרע זרוע בנפשם המוכן לפרות ולהרבות אם ישקוהו ויצרוהו ויעבדוהו כזרע המוכן לפרות ולרבות, כי מי ששומר נפשו ועובד עבודתה, יגדל האור הזרוע ויפרה עד יהיה אור שבעתים, כמ''ש וארח צדיקים כאור נוגה ויתפלש עליו האור הגדול הנבואיי, ובזה לישרי לב שמחה, שישמחו שמחה הרוחנית ע''י אור האלוה הזורח בנפשם בהלו נרו על ראשם, כמ''ש אור צדיקים ישמח :
<b style="color: gray;">מלבי"ם ביאור המילות</b> לצדיק, לישרי לב. הצדיק הוא הכובש יצרו, והישר לב טבעו נוטה אל הטוב והוא ישמח כי אין לו מלחמה פנימית, ועי' למעלה (ל''ב י''א) :
<h3>{יב}</h3>
שִׂמְח֣וּ צַ֭דִּיקִים בַּֽיהוָ֑ה וְ֝הוֹד֗וּ לְזֵ֣כֶר קָדְשֽׁוֹ׃
<b style="color: gray;">מצודת דוד</b> בה' . במשענת ה' : לזכר . לזכרון שם קדשו :
<b style="color: gray;">מלבי"ם פירוש המילות</b> שמחו צדיקים בה', כי הוא דבוק עמכם בדבקות אהבה, ועי''כ יעשה עמכם נסים ונפלאות בענין קדוש נעלה על הטבע, ואתם תודו לזכר קדשו, לא תודו על הנהגה טבעיית רק על זכר הנסים שהם בקדש למעלה מן הטבע :
<h2>תהילים פרק-צח</h2>
<h3>{א}</h3>
מִזְמ֡וֹר שִׁ֤ירוּ לַֽיהוָ֨ה ׀ שִׁ֣יר חָ֭דָשׁ כִּֽי־נִפְלָא֣וֹת עָשָׂ֑ה הוֹשִֽׁיעָה־לּ֥וֹ יְ֝מִינ֗וֹ וּזְר֥וֹעַ קָדְשֽׁוֹ׃
<b style="color: gray;">רש"י</b> שירו לה' . כל אלה לעתיד :
<b style="color: gray;">מצודת דוד</b> הושיעה לו ימינו . ר''ל אינו צריך תשועה מזולתו כי ימינו הושיעה לו :
<b style="color: gray;">תורה תמימה</b> וישרנה הפרות בדרך על דרך בית שמש וגו' מאי וישרנה א"ר יוחנן משום ר"מ שאמרו שירה ורב זוטרא בר טוביה אמר רב שישרו פניהם כנגד ארון ואמרו שירה ומאי שירה אמרו א"ר יוחנן משום ר"מ אז ישיר משה ובני ישראל ור' יוחנן דידיה אמר ואמרתם ביום ההוא הודו לה' קראו בשמו [וגו'] ור"ש בן לקיש אמר מזמורא יתמא מזמור שירו לה' שיר חדש כי נפלאות עשה הושיעה לו ימינו וזרוע קדשו ר' אלעזר אמר ה' מלך ירגזו עמים ר' שמואל בר נחמני אמר ה' מלך גאות לבש וכו'.<small><span style="color: gray;">עבודה זרה כד ע"ב</span></small>
<b style="color: gray;">מלבי"ם פירוש המילות</b> מזמור, עתה יתחיל לדבר מן ההנהגה הנסיית, עת שה' מנהיג העולם בבלתי אמצעי, שלא ע''י חקי הטבע הכוללים רק בהשגחה אישיית, ומשדד חקי הטבע לגמרי, ויאמר שישירו לה' שיר חדש כי נפלאות עשה, שהנפלאות הם ענינים שהם מופלאים מחקי העוה''ז ומנהגיו. והנה הנהגת הטבע מיוחסת אל ידו השמאלית, וההנהגה הנסיית היא מיוחסת אל ידו הימנית (כמ''ש תעוז ידך תרום ימינך כמש''ש שמציין שהימין מתגבר על השמאל), ובזה יש שתי מדרגות, שלפעמים תנהיג הימין כפי מעשי התחתונים וכפי זכותם והערתם, ולפעמים יהיה זה בתערותא דלעילא שלא מצד זכות הדור, ומבואר אצלנו שבעת שישדד המערכה ע''י הזכות נקרא שפועל בימינו, ובעת שישדד המערכה שלא ע''י זכות ומעשה, נקרא שפועל בזרועו, כי הזרוע הוא הפרק העליון של היד שהוא המניע את היד, ומצייר שגם ראשית התנועה וסבתה היא מאתו (ומש''ש במ''ש נשבע ה' בימינו ובזרוע עזו (ישעיה ס''ב) ובכ''מ). וז''ש כי הושיעה לו ימינו, שהוא הנסים שיעשה ע''י זכות הדור או זרוע קדשו, מה שיעשה שלא בהשקף על מעשה הדור כלל :
<b style="color: gray;">מלבי"ם ביאור המילות</b> ימינו, וזרוע קדשו. הזרוע מציין הפרק העליון של היד המניע את היד (כנ''ל מ''ד ד', פ''ט י''ד, ובכ''מ בתנ''ך) שמציין מה שיעשה ה' ע''י אתערותא דלעילא :
<h3>{ב}</h3>
הוֹדִ֣יעַ יְ֭הוָה יְשׁוּעָת֑וֹ לְעֵינֵ֥י הַ֝גּוֹיִ֗ם גִּלָּ֥ה צִדְקָתֽוֹ׃
<b style="color: gray;">מצודת דוד</b> הודיע . טרם בוא התשועה פרסמה ע''י הנביאים ועתה גלה צדקתו לעיני כל :
<b style="color: gray;">מלבי"ם פירוש המילות</b> הודיע, מבואר אצלנו כי הישועה והצדקה הבאים סמוכים בכתבי הקדש, תציין הישועה את הפעולה שיעשה לצורך תשועת ישראל, או תשועה כללית אל כל העולם שהיא תכלית מעשיו ותיקון העולם כלו, והצדקה תציין המדה שבעבורה יפעל את התשועה, וצדקה האלהית היא תעורר ותסבב את הישועה ואמר (ישעיה נ''ו) כי קרובה ישועתי לבוא וצדקתי להגלות, יצייר שהצדקה נמצאת תמיד אצלו יתברך, רק שמסתתרת ונעלמת לפעמים וצריך שתגלה, אבל התשועה אינה במציאות תמיד וצריך שתבא, וכן אמר פה הודיע ה' ישועתו, נגד מה שאמר תחלה בהשגחה הנסתרת בדרך הטבע, בשרו מיום אל יום ישועתו, אמר שעתה א''צ שבני אדם יבשרו זאת, כי ה' עצמו הודיע ישועתו, ופרסם אותה, כי היא התשועה נגלית ונודעת לא נסתרת בדרך הטבע, וכן הצדקה שהיא סבת התשועה שהיתה נעלמת עד עתה, עתה גלה את צדקתו לעיני הגוים בפרסום גדול, ויאמר כי ה' עשה הנפלאות האלה מפני ג' דברים {{{א}}} מפני עצמו ומדת הצדקה העליונה, שעז''א לעיני הגוים גלה צדקתו, {{{ב}}} עשה כן מפני כי.
<b style="color: gray;">מלבי"ם ביאור המילות</b> ישועתו, צדקתו. עמ''ש ישעיה (נ''ט י''ז) :
<h3>{ג}</h3>
זָ֘כַ֤ר חַסְדּ֨וֹ ׀ וֶֽאֱֽמוּנָתוֹ֮ לְבֵ֪ית יִשְׂרָ֫אֵ֥ל רָא֥וּ כָל־אַפְסֵי־אָ֑רֶץ אֵ֝֗ת יְשׁוּעַ֥ת אֱלֹהֵֽינוּ׃
<b style="color: gray;">מצודת דוד</b> זכר . ה' זכר לישראל את החסד שהבטיח באמונתו : אפסי ארץ . היושבים בקצוי הארץ :
<b style="color: gray;">תורה תמימה</b> רבי יוחנן פתח לה פתחא להא פרשתא מהכא זכר חסדו ואמונתו לבית ישראל ראו כל אפסי ארץ את ישועת אלהינו אימתי ראו כל אפסי ארץ את ישועת אלהינו בימי מרדכי ואסתר וכו'.<small><span style="color: gray;">מגילה יא ע"א</span></small>
<b style="color: gray;">מלבי"ם פירוש המילות</b> זכר חסדו לבית ישראל, {{{ג}}} מפני כי זכר אמונתו לבית ישראל, מפני ההבטחה שהבטיח להושיעם, כמ''ש כי לשמך תן כבוד על חסדך על אמתך. ראו ר''ל ובזה נבדל פרסום זה מהקודם, שתחלה אמר ספרו בגוים את כבודו בכל העמים נפלאותיו, שהוא, {{{א}}} שלא יראו בעין ובחוש רק יספרו זאת המשכילים בעמים, ועתה ראו בעיניהם, {{{ב}}} שתחלה לא הכל ישכילו, שהעכו''ם הפחותים לא יראו רק את כבודו לא את נפלאותיו כמש''ש, אבל עתה ראו כל אפסי ארץ, {{{ג}}} שיראו את ישועת אלהינו, שמבואר אצלינו ששם אלהים הבא בכינוי מורה הקשר והדיבוק שי''ל עם ישראל, שיראו כי התשועה הזאת מיוחדת מצד שהוא אלהינו ביחוד, ששכינתו בתוכנו והשגחתו דבוקה בעם קרובו :
<h3>{ד}</h3>
הָרִ֣יעוּ לַֽ֭יהוָה כָּל־הָאָ֑רֶץ פִּצְח֖וּ וְרַנְּנ֣וּ וְזַמֵּֽרוּ׃
<b style="color: gray;">מצודת ציון</b> פצחו . פתחו פה כמו פצחו רננו יחדיו ( ישעי' נב ) :
<b style="color: gray;">מלבי"ם פירוש המילות</b> הריעו, הדרך הוא שבעוד שהמלך סגור בהיכלו יזמרו העם שירים וזמירות לכבודו עלי הגיון בכנור, אבל בעת יצא מהיכלו ויתראה אל העם יריעו כולם תרועה גדולה וזה האות כי בא מלכם בתוכם כנזכר לעיל (צ''ה א'), ובזה מצייר פה תשועות ה' כעצם מופשט, כאלו ה' בעצמו מתגלה לבני תבל בכבודו, ולכן הריעו לה' כל הארץ לאות כי בא בתוכם, ואח''כ פצחו ורננו וזמרו על מעשיו ושבחיו, ומוסיף לאמר שכן יהיה לעולם :
<h3>{ה}</h3>
זַמְּר֣וּ לַיהוָ֣ה בְּכִנּ֑וֹר בְּ֝כִנּ֗וֹר וְק֣וֹל זִמְרָֽה׃
<b style="color: gray;">מצודת דוד</b> בכנור וגו' . ר''ל בכנור לבד גם בכנור עם קול זמרה יחד לבסם את הקול :
<b style="color: gray;">מלבי"ם פירוש המילות</b> (ה-ו) זמרו לה' בכנור, בחצוצרות וקול שופר הריעו, שיזמרו בכנור לספר תהלותיו ומעשיו המתמידים, ויריעו בקול שופר כי בכל עת שיזמרו לפניו יתגלה בעצמו בכבודו אליהם, שזה ציון השופר והתרועה :
<b style="color: gray;">מלבי"ם ביאור המילות</b> (ה-ו) לה', לפני המלך. התרועה היא מצד התגלות המלכות (כנ''ל מ''ז ב', פ''א ב') :
<h3>{ו}</h3>
בַּ֭חֲצֹ֣צְרוֹת וְק֣וֹל שׁוֹפָ֑ר הָ֝רִ֗יעוּ לִפְנֵ֤י ׀ הַמֶּ֬לֶךְ יְהוָֽה׃
<b style="color: gray;">מצודת ציון</b> בחצוצרות . שם כלי נגון :
<b style="color: gray;">תורה תמימה</b> תניא נמי הכי במה דברים אמורים במקדש אבל בגבולין מקום שיש חצוצרות אין שופר מקום שיש שופר אין חצוצרות וכן הנהיג רבי חלפתא בציפורי ורבי חנניא בן תרדיון בסיכני וכשבא דבר אצל חכמים אמרו לא היו נוהגין כן אלא בשערי מזרח ובהר הבית בלבד אמר רבא ואיתימא רבי יהושע בן לוי מאי קראה דכתיב בחצוצרות וקול שופר הריעו לפני המלך ה' לפני המלך ה' הוא דבעינן חצוצרות וקול שופר אבל בעלמא לא:<small><span style="color: gray;">ראש השנה כז ע"א</span></small>
<h3>{ז}</h3>
יִרְעַ֣ם הַ֭יָּם וּמְלֹא֑וֹ תֵּ֝בֵ֗ל וְיֹ֣שְׁבֵי בָֽהּ׃
<b style="color: gray;">מצודת דוד</b> ירעם . ישמע קול רעם לשמחה : ומלואו . הבריות הממלאים אותו :
<b style="color: gray;">מלבי"ם פירוש המילות</b> ירעם, בזה לא אמר ישמחו השמים ותגל הארץ כמ''ש תחלה, כי עתה יתבטל הנהגת המערכת, ולא תהיה השמחה התמידית שבשמים על הנהגתם התמידית, ולא גילה בארץ על ההשגחה הכללית, כי ההשגחה תהיה עתה אישיית, לא בכלל הארץ לבד רק בתבל שהוא הישוב ששם נמצאים בני אדם, שהנס הוא פרטי רק לבני אדם יושבי תבל המיושב, לכן אמר ירעם הים ומלואו בעת יצוה שיקרע הים כמו שהיה בעת יציאת מצרים, או תבל ויושבי בה שיתהוו שנוים בתבל המיושב :
<h3>{ח}</h3>
נְהָר֥וֹת יִמְחֲאוּ־כָ֑ף יַ֝֗חַד הָרִ֥ים יְרַנֵּֽנוּ׃
<b style="color: gray;">רש"י</b> נהרות ימחאו כף . הנביאים דברו בלשון שהאוזן שומעת לא שיהא לנהרות כף אלא לשון שמחה וחדוה :
<b style="color: gray;">מצודת דוד</b> ימחאו כף . יכו כף אל כף כדרך השמחים והוא ענין מליצה להורות על רוב השמחה : יחד . כל ההרים ירננו יחד :
<b style="color: gray;">מצודת ציון</b> ימחאו . ענין הכאה לשמוח כמו יען מחאך יד ( יחזקאל כה ) :
<b style="color: gray;">מלבי"ם פירוש המילות</b> (ח-ט) נהרות ימחאו כף, כי יעשה שנויים בנהרות ובהרים, כמו שהיה בירדן ובנחלי ארנון, וזה יהיה לפני ה' כי בא לשפט הארץ, פה אמר כי בא פעם אחד כי יבא שלא ע''י אמצעי, ולכן אמר ישפט תבל בצדק ועמים במישרים, ולא אמר באמונתו, שמורה על הטבע הקבוע, רק כפי חקי המישרים :
<h3>{ט}</h3>
לִֽפְֽנֵי־יְהוָ֗ה כִּ֥י בָא֮ לִשְׁפֹּ֪ט הָ֫אָ֥רֶץ יִשְׁפֹּֽט־תֵּבֵ֥ל בְּצֶ֑דֶק וְ֝עַמִּ֗ים בְּמֵישָׁרִֽים׃
<b style="color: gray;">מצודת דוד</b> לפני ה' . השמחה תהיה לפני ה' על כי בא לשפוט : במישרים . במשפט הישר כראוי לכל אחד ואחד :
<h2>תהילים פרק-צט</h2>
<h3>{א}</h3>
יְהוָ֣ה מָ֭לָךְ יִרְגְּז֣וּ עַמִּ֑ים יֹשֵׁ֥ב כְּ֝רוּבִ֗ים תָּנ֥וּט הָאָֽרֶץ׃
<b style="color: gray;">רש"י</b> ירגזו עמים . מדבר במלחמת גוג ומגוג , ואז ירגזו עמים כענין שנאמר ( זכריה יד ) וזאת תהיה המגפה וגו' : תנוט . לשון נטיו רגלי :
<b style="color: gray;">מצודת דוד</b> ה' מלך . כאשר תתגלה מלכותו ירעדו העמים סביב ארץ ישראל : יושב . מלפני היושב על הכרובים שעל הארון תהיה הארץ נוטה לנפול ר''ל ליושבי הארץ תאחז חלחלה :
<b style="color: gray;">מצודת ציון</b> ירגזו . ענין רעדה כמו רגזו ואל תחטאו ( לעיל ד ) :
<b style="color: gray;">מלבי"ם פירוש המילות</b> ה' מלך, הנה עת יתגלה ה' במלוכה והנהגה זאת ירגזו עמים, כמ''ש שמעו עמים ירגזון, וע''י שהוא יושב כרובים תנוט הארץ, כי בצד הראשון בא ציור ה' כמלך יושב בשמים, כי מנהיג ע''י המערכת שבזה כסאו בשמים, ומסדר הנהגת השמים כפי הראוי להנהגה השגחיית בצד ובמשפט, אבל עתה יצייר כיושב בארץ ושוכן על הכרובים, שהוא ציור אל ההנהגה הנסיית שבא ע''י המלאכים משרתיו עושי רצונו, שהם בעלי כנפים שזה ציור הכרובים, ומצד זה תנוט הארץ מחרדת המלך הגדול השוכן בה :
<h3>{ב}</h3>
יְ֭הוָה בְּצִיּ֣וֹן גָּד֑וֹל וְרָ֥ם ה֝֗וּא עַל־כָּל־הָֽעַמִּֽים׃
<b style="color: gray;">מצודת דוד</b> ה' בציון . ה' אשר מעונתו בציון הוא גדול ורם על הכל וממנו יחרדו :
<b style="color: gray;">מלבי"ם פירוש המילות</b> ה', עתה החל לסדר שלש מדרגות אלה וההבדל שביניהם, ושיעור הכתובים, בעת אשר בציון גדול וכו' אז יודו שמך וכו', ובעת אשר עז מלך משפט אהב וכו', אז רוממו ה' אלהינו והשתחוו להדום רגליו, ובעת אשר משה ואהרן בכהניו וכו' אז רוממו ה' אלהינו והשתחוו לה' קדשו, חושב שלש מדרגות, {{{א}}} בעת אשר ה' בציון גדול ורם הוא על כל העמים, ויש הבדל בין גדול ובין רם, הגדול מתפשט בכמות מלמעלה למטה, כמו עמוד הנצב בארץ וראשו בשמים, שכ''א ישיג ממנו כפי גדלו, שהננס יחזיק בתחתית העמוד והענק יחזיק באמצעו, ובציור הזה ימצא ה' בציון, שכ''א ישיג ממנו לפי שלימותו אם מעט ואם הרבה, והוא נמצא עם כל איש ישראל גם עם הקטן שבהם, אבל הדבר הרם, כמו כוכב בשמים, אין שום אדם יכול להשיג אותו. ובדמיון הזה נמצא ה' אל העכו''ם, כמ''ש רם על כל גוים ה', שאומרים שהוא בלתי מושג כלל, ושאינו משגיח כלל בעולם השפל, עפ''ז יאמר בעת שה' רם על כל העמים והוא בעת שמסרם להנהגת המערכת ואינו מראה להם השגחתו כלל, רק שהוא גדול בציון, ששם הוא משגיח ומושל ממשל רב, אז.
<b style="color: gray;">מלבי"ם ביאור המילות</b> גדול ורם. עמ''ש למעלה (ל''ד ד') :
<h3>{ג}</h3>
יוֹד֣וּ שִׁ֭מְךָ גָּד֥וֹל וְנוֹרָ֗א קָד֥וֹשׁ הֽוּא׃
<b style="color: gray;">רש"י</b> יודו שמך . יודו את עז מלך האוהב משפט :
<b style="color: gray;">מצודת דוד</b> יודו שמך . כלם יודו לשמך כי גדול וגו' :
<b style="color: gray;">מלבי"ם פירוש המילות</b> יודו רק שמך, אז לא יודו לו בעצמו רק לשמו, שההודאה לשמו מורה ששמעו שמעו למרחוק, ולא השיגו את עצמו, שכן אז לא ידעו מה' רק מה שהשיגו ממה שנתפרסם ממעשיו שעשה בציון, שע''י שמע השגחתו בציון יודו לאמר גדול ונורא קדוש הוא, שלשה התוארים האלה כוללים שלש הנהגות שידבר בהם בסימנים אלה, שם גדול מורה שהוא ראשית הסבות ואחריתם, וש נורא מורה שיוכל לערך המערכה ולשדדה שתסכים עם הנהגתו, ושם קדוש מורה שהוא מרומם על הנהגה הרגילה באמצעות הטבע רק יפליא פלאות בימינו ובזרוע קדשו באופן נשגב נסיי מרומם מחקי העוה''ז וסדריו :
<h3>{ד}</h3>
וְעֹ֥ז מֶלֶךְ֮ מִשְׁפָּ֪ט אָ֫הֵ֥ב אַ֭תָּה כּוֹנַ֣נְתָּ מֵישָׁרִ֑ים מִשְׁפָּ֥ט וּ֝צְדָקָ֗ה בְּיַעֲקֹ֤ב ׀ אַתָּ֬ה עָשִֽׂיתָ׃
<b style="color: gray;">רש"י</b> ועז מלך . מוסב על מקרא העליון : אתה כוננת מישרים . פשרה ושימת שלום בין אנשים כוננת באמרך ( שמות כג ) כי תראה חמור שונאך רובץ וגו' , כי תפגע שור אויבך ומי הוא שיראה את שונאו גומל לו חסד שלא ידבנו לבו לחבקו ולנשקו , תנחומא :
<b style="color: gray;">מצודת דוד</b> ועוז מלך . העוז הוא למלך אשר אוהב המשפט : מישרים . התורה שהוא מישרים אתה כוננת : משפט וצדקה . משפטי התורה ודבריה המצודקים הנתונים ביעקב מעשה ידיך המה :
<b style="color: gray;">מלבי"ם פירוש המילות</b> ועז, (מדרגה ב) בעת שכוננת עז מלך אשר משפט אהב על המישרים בעת שאינך רם על העמים בלתי משגיח, רק אתה דומה כשופט המנהיג הכל במשפט ע''פ הדין, ודומה כמלך האוהב משפט, שכנן עזו על המישרים שיתנהג הכל לפי חקות היושר, עד שהמערכה שהוא כסא ה' מכוננת על המישרים לפעול כפי היושר והצדק, כפי שכנן אותה המלך העליון האוהב משפט, זה יהיה בהנהגת העכו''ם שיתנהגו עפ''י המערכה, שבכ''ז יהיה הנהגת המערכה כפי הגמול והעונש, משפט וצדקה ביעקב אתה עשית אולם ביעקב יהיה הנהגה אחרת מעולה ממנו, כי הם לא יתנהגו באמצעות המערכה רק אתה בעצמך עשית בו משפט וצדקה. המשפט הוא מה שיתן כפי הגמול, והצדקה הוא מה שיתן כפי הצדקה העליונה שהיא תתן בחסד מצד צדקת אלהים יותר מן הראוי כפי המעשה, ובעת שיתנהג עם כלל העולם במישרים יתנהג עם יעקב במדרגה יותר גדולה שהיא הנהגה מורכבת ממשפט וצדקה, והיא הנהגה נסיית פלאיית לפי הגמול הפרטי שהוא המשפט, ולפי חסד אלהים באהבה מיוחדת שהיא הצדקה שיעשה להם נסים נסתרים, אז
<b style="color: gray;">מלבי"ם ביאור המילות</b> ועז, כוננת מישרים. שכננת עז מלך על המישרים. משפט וצדקה. עי' ישעיה נ''ט י''ז מש''ש :
<h3>{ה}</h3>
רֽוֹמְמ֡וּ יְה֘וָ֤ה אֱלֹהֵ֗ינוּ וְֽ֭הִשְׁתַּחֲווּ לַהֲדֹ֥ם רַגְלָ֗יו קָד֥וֹשׁ הֽוּא׃
<b style="color: gray;">מצודת דוד</b> להדום רגליו . הוא בה''מ ואחז במשל כאלו ממכון שבתו השמים יוריד רגליו לנוח בבה''מ : קדוש הוא . כי הוא קדוש וחלה הקדושה בהדום רגליו :
<b style="color: gray;">מצודת ציון</b> להדום . הוא שרפרף הכסא הנתון תחת רגלי היושב כמו הדום לרגליך ( לקמן קי ) :
<b style="color: gray;">מלבי"ם פירוש המילות</b> רוממו ה' אלהינו והשתחוו להדום רגליו, שהגם שעתה מדבר עדיין מעת שאין ה' שוכן בארץ להנהיג הנהגה מיוחדת מאתו לבדו, רק יצוייר כאלו השמים כסאו, כי גם הנסים הם נסתרים ויורדים דרך השמים והטבע, בכ''ז הדום רגליו הוא בארץ, דהיינו סוף השגחתו הוא בארץ דרך השמים, ויערך הנהגת הכסא וישיבתו עליה שהיא הנהגת המערכת לפי הדום רגליו והצורך בארץ כפי מעשה וצורך התחתונים, ובזה תשתחוו להדום רגליו, שעכ''פ סוף מסובביו בארץ הם כפי השגחה הפרטיית, ושם הוא קדוש ונבדל ומנהיג כפי ההשגחה והפלא, שזה גדר הקדושה, (ואמר קדוש הוא בנסתר כי במדרגה זו עדיין קדושתו מעוטף ומכוסה במסך הטבע) :
<h3>{ו}</h3>
מֹ֘שֶׁ֤ה וְאַהֲרֹ֨ן ׀ בְּֽכֹהֲנָ֗יו וּ֭שְׁמוּאֵל בְּקֹרְאֵ֣י שְׁמ֑וֹ קֹרִ֥אים אֶל־יְ֝הוָ֗ה וְה֣וּא יַעֲנֵֽם׃
<b style="color: gray;">מצודת דוד</b> משה ואהרן . ר''ל ראו גודל קדושתו כי הלא משה ואהרן היו מהגדולים ומהמיוחדים בכהני ה' ( כי גם משה היה כהן כי שמש בימי המלואים ) ושמואל היה מהגדולים ומהמיוחדים בקוראי שמו : קוראים . הם היו קוראים לה' והוא היה עונה להם :
<b style="color: gray;">תורה תמימה</b> א"ל הכי א"ר יוחנן זקנה קפצה עליו דכתיב נחמתי כי המלכתי את שאול אמר לפניו רבש"ע שקלתני כמשה ואהרן דכתיב משה ואהרן בכהניו ושמואל בקוראי שמו מה משה ואהרן לא בטלו מעשה ידיהם בחייהם אף אני לא יתבטל מעשה ידי בחיי אמר הקב"ה היכי אעביד לימות שאול לא קא שביק שמואל לימות שמואל אדזוטר מרנני אבתריה לא לימות שאול ולא לימות שמואל כבר הגיעה מלכות דוד ואין מלכות נוגעת בחברתה אפילו כמלא נימא אמר הקב"ה אקפיץ עליו זקנה היינו דכתיב ושאול יושב בגבעה תחת האשל ברמה וכי מה ענין גבעה אצל רמה אלא לומר לך מי גרם לשאול שישב בגבעה שתי שנים ומחצה תפלתו של שמואל הרמתי וכו'.<small><span style="color: gray;">תענית ה ע"ב</span></small>
ונתתה לאמתך זרע אנשים מאי זרע אנשים אמר רב גברא בגוברין ושמואל אמר זרע שמושח שני אנשים ומאן אינון שאול ודוד ורבי יוחנן אמר זרע ששקול כשני אנשים ומאן אינון משה ואהרן שנאמר משה ואהרן בכהניו ושמואל בקוראי שמו וכו'.<small><span style="color: gray;">ברכות לא ע"ב</span></small>
ת"ר למה לא נתפרשו שמותם של זקנים הללו שלא יאמר אדם פלוני כמשה ואהרן פלוני כנדב ואביהוא פלוני כאלדד ומידד ואומר ויאמר שמואל אל העם ה' אשר עשה את משה ואת אהרן ואומר וישלח ה' את ירובעל ואת בדן ואת יפתח ואת שמואל ירובעל זה גדעון ולמה נקרא שמו ירובעל שעשה מריבה עם הבעל בדן זה שמשון ולמה נקרא שמו בדן דאתי מדן יפתח כמשמעו ואומר משה ואהרן בכהניו ושמואל בקוראי שמו שקל הכתוב שלשה קלי עולם כשלשה חמורי עולם לומר לך ירובעל בדורו כמשה בדורו בדן בדורו כאהרן בדורו יפתח בדורו כשמואל בדורו ללמדך שאפילו קל שבקלין ונתמנה פרנס על הצבור הרי הוא כאביר שבאבירים וכו'.<small><span style="color: gray;">ראש השנה כה ע"א</span></small>
ויש אומרים לא פסקה כהונה אלא מזרעו של משה שנאמר ומשה איש האלהים בניו יקראו על שבט הלוי ואומר משה ואהרן בכהניו ושמואל בקוראי שמו מאי ואומר וכי תימא לדורות הוא דכתיב ואומר משה ואהרן בכהניו וכו'<small><span style="color: gray;">זבחים קב ע"א</span></small>
<b style="color: gray;">מלבי"ם פירוש המילות</b> משה (מדרגה ג) אבל בעת שנמצאו משה ואהרן בין כהניו, ושמואל נמצא בין קוראי שמו, ר''ל בעת בעת שישראל הם במדרגה כזאת שישרה שכינתו עליהם בדרך פלאיי, וימצא עם כהניו כמו שנמצא עם משה ואהרן, שידמו כהניו כמשה ואהרן בדיבוק אלוה עמהם, וקוראי שמו ידמו כשמואל ומפרש כמו שענה לשמואל בעת קרא אליו וינוסס נס להתנוסס (כמש''ש הלא קציר חטים היום אקרא אל ה' ויתן קולות ומטר) כן קוראי שמו קוראים אל ה' והוא יענם, וכמו שדבר עם משה ואהרן בעמוד הענן כמ''ש הנה אנכי בא אליך בעב הענן, כן.
<h3>{ז}</h3>
בְּעַמּ֣וּד עָ֭נָן יְדַבֵּ֣ר אֲלֵיהֶ֑ם שָׁמְר֥וּ עֵ֝דֹתָ֗יו וְחֹ֣ק נָֽתַן־לָֽמוֹ׃
<b style="color: gray;">רש"י</b> בעמוד ענן ידבר אליהם . אף עם שמואל וזה הוא שנאמר ( שמואל א ט ) היש בזה הרואה ותעננה אותם ותאמרנה יש , ראו הענן קשור על פתחו , כד''א ויש אשר יהיה הענן ( במדבר י ) : שמרו עדתיו וחק נתן למו . וחוק אשר נתן למו :
<b style="color: gray;">מצודת דוד</b> בעמוד ענן . עם עמוד הענן בא ודבר עליהם על אשר שמרו עדותיו והחוק אשר נתן להם :
<b style="color: gray;">מלבי"ם פירוש המילות</b> בעמוד ענן ידבר אליהם, וכמו שלמשה ואהרן נתן תורה ומצות כן הם שמרו עדיותיו וחק נתן למו, עד שנראה לכל כי.
<b style="color: gray;">מלבי"ם ביאור המילות</b> עדותיו. הם מצות שבאו להעיד על מעשה ה' והשגחתו, וחק הם מצות שאין להם טעם.
<h3>{ח}</h3>
יְהוָ֣ה אֱלֹהֵינוּ֮ אַתָּ֪ה עֲנִ֫יתָ֥ם אֵ֣ל נֹ֭שֵׂא הָיִ֣יתָ לָהֶ֑ם וְ֝נֹקֵ֗ם עַל־עֲלִילוֹתָֽם׃
<b style="color: gray;">רש"י</b> אל נושא . עון ישראל : היית להם . בשבילם : ונוקם . היית על עלילותם , משה ואהרן ( שם כ ) שמעו נא המורים , שמואל על שלא הדריך בניו בדרך טובה מת בחור :
<b style="color: gray;">מצודת דוד</b> אתה עניתם . אם כי אתה ענית להם בכל עת קראם ובעבורם היית נושא עון ישראל ועכ''ז נוקם היית על מעלליהם ולא ויתרת להם כלום כי משה ואהרן מתו על מי מריבה ושמואל לא האריך ימים על אשר לא הדריך את בניו כראוי ומכל זה נראה גודל קדושתו שאינו נושא פנים :
<b style="color: gray;">מצודת ציון</b> עלילותם . מעשיהם כמו אשר עולל לי ( איכה א ) :
<b style="color: gray;">מלבי"ם פירוש המילות</b> ה' אלהינו אתה עניתם, לא ע''י שליח ואמצעי, אל נושא, כי בעת ינהיג ה' בהנהגה המופלאה הלזו כמו שהתנהג בדורו של משה, אז יעניש על החטא תיכף, כמו שהיה בדור המדבר, וגם יסלח להחוטא תיכף, כי כ''ז שתהיה הנהגה בהשגחה נסתרת יצויר שלא יעניש תיכף בשאין הטבע מסכים לזה, וכן לא יסלח להחוטא תיכף כמ''ש הנה אנכי שולח מלאך וכו' כי לא ישא לפשעיכם, לא כן המונהג בהשגחה הנסיית ע''י ה' בעצמו, יעניש תיכף ויסלח תיכף, כמ''ש רק אתכם ידעתי וכו' על כן אפקד עליכם את כל עונותיכם כאב לבנו שיענישוהו תיכף במריו ויסלח לו תיכף, וז''ש אל נושא היית להם וגם ונוקם על עלילותם שע''י שיענישהו תיכף יכופר העון תיכף :
<h3>{ט}</h3>
רֽוֹמְמ֡וּ יְה֘וָ֤ה אֱלֹהֵ֗ינוּ וְ֭הִֽשְׁתַּחֲווּ לְהַ֣ר קָדְשׁ֑וֹ כִּֽי־קָ֝ד֗וֹשׁ יְהוָ֥ה אֱלֹהֵֽינוּ׃
<b style="color: gray;">רש"י</b> כי קדוש ה' אלהינו . על אשר הוא מדקדק עם הצדיקים הוא מקודש בעולם , וכן הוא אומר ( שמות כט ) ונקדש בכבודי , במכובדי :
<b style="color: gray;">מצודת דוד</b> רוממו . לזה רוממו וגו' : להר קדשו . הוא בה''מ של הר המוריה :
<b style="color: gray;">מלבי"ם פירוש המילות</b> רוממו, אז דומה ה' כשוכן ביניהם וכאלו דירתו בהר קדשו למטה, לא בשמים והארץ הדום רגליו, רק רוממו ה' אלהינו והשתחוו להר קדשו, כי שם ה' שוכן וקדוש ה' אלהינו בתוכנו, וע''ז לא אמר קדוש הוא, כי הוא אלהינו ונמצא בינינו :
<h2>תהילים פרק-ק</h2>
<h3>{א}</h3>
מִזְמ֥וֹר לְתוֹדָ֑ה הָרִ֥יעוּ לַ֝יהוָ֗ה כָּל־הָאָֽרֶץ׃
<b style="color: gray;">רש"י</b> מזמור לתודה . להודיה לאומרו על זבחי תודה :
<b style="color: gray;">מצודת דוד</b> לתודה . זה המזמור יאמר המביא תודה על הנס הנעשה לו : הריעו וגו' . על כי תראו מפלאות ה' בהנס הנעשה לי :
<b style="color: gray;">מלבי"ם פירוש המילות</b> מזמור לתודה, על הודאה של נס, הריעו לה', שבעת ינהג עפ''י הטבע דומה כמלך הסגור בהיכלו ומנהיג ע''י שריו ויועציו, אבל בעת הנס ידמה כמלך היוצא מהיכלו ומתהלך בין העם להשגיח בעצמו על עניניהם, ואז יריעו כולם תרועה גדולה להמליכו, כמ''ש כל העמים תקעו כף הריעו לאלהים :
<h3>{ב}</h3>
עִבְד֣וּ אֶת־יְהוָ֣ה בְּשִׂמְחָ֑ה בֹּ֥אוּ לְ֝פָנָ֗יו בִּרְנָנָֽה׃
<b style="color: gray;">רש"י</b> עבדו את ה' בשמחה . וכל כך למה דעו כי ה' הוא האלהים כשמשלם שכר פעולתכם אבל עובדי ע''ג אין להם לעבוד בשמחה שאין משלמין שכר :
<b style="color: gray;">מלבי"ם פירוש המילות</b> עבדו, יש הבדל בין עבודת ה' ובין העבודה לב''ו, כי העובד לב''ו לא ישמח בעבודתו מצד שאינו בטוח שיקבל עליה שכר, ואף שיקבל שכר אין השכר רצוף בהעבודה עצמה רק בנ אחריה, ובזה יעבוד בעצב ככל העוסק באמצעיים טרם ישיג את התכלית, לא כן עבודת ה' שהיא עצמה השכר והתכלית עבודה זו תהיה בשמחה, בואו לפניו ברננה, הבא לפני בשר ודם לבקש דבר יבא בבכי ובזעקה רק יציאתו תהיה ברננה, אם מלא שאלתו, אבל הבא לפני ה' יבא ברננה כי בודאי ימלא שאלתו :
<h3>{ג}</h3>
דְּע֗וּ כִּֽי־יְהוָה֮ ה֤וּא אֱלֹ֫הִ֥ים הֽוּא־עָ֭שָׂנוּ (ולא) [וְל֣וֹ] אֲנַ֑חְנוּ עַ֝מּ֗וֹ וְצֹ֣אן מַרְעִיתֽוֹ׃
<b style="color: gray;">רש"י</b> הוא עשנו ולא . כשלא היינו בעולם :
<b style="color: gray;">מצודת דוד</b> הוא אלהים . ר''ל הוא בעל היכולת : הוא עשנו . הוא גדלנו ורוממנו וכן ישמח ישראל בעושיו ( לקמן קמט ) : ולו אנחנו . מיוחדים אנחנו לו להיות נקראים עמו וצאן מרעיתו :
<b style="color: gray;">מלבי"ם פירוש המילות</b> דעו כי ה' הוא אלהים, ר''ל הוא מקור כל הכחות כולם המתפשטים במציאות והוא המנהיג את כולם, הוא עשנו, ר''ל ויחוסנו אליו הוא בד' דברים, {{{א}}} מצד שעשה אותנו מאין ליש, {{{ב}}} שאינו דומה כעושה אחר שאח''כ אין לו קנין במעשהו, ולו אנחנו ביחוס הקנין, כמ''ש הלא הוא אביך קנך, {{{ג}}} מצד ההנהגה שאנחנו עמו, {{{ד}}} מצד שהוא מחיה אותנו ואנחנו צאן מרעיתו כצאן שהרועה יכלכל אותם :
<h3>{ד}</h3>
בֹּ֤אוּ שְׁעָרָ֨יו ׀ בְּתוֹדָ֗ה חֲצֵרֹתָ֥יו בִּתְהִלָּ֑ה הֽוֹדוּ־ל֝֗וֹ בָּרֲכ֥וּ שְׁמֽוֹ׃
<b style="color: gray;">רש"י</b> בתודה . בהודייה :
<b style="color: gray;">מצודת דוד</b> בואו . בעת יהיה נעשה לכם נס בואו שעריו בקרבן תודה והללו אותו :
<b style="color: gray;">מלבי"ם פירוש המילות</b> בואו, כשבאים אל בשר ודם באים בשערים בתהלות ושבחים להללו, ואח''כ כשממלא המבוקש יוצאים בתודה, ונצל ה' תבואו בשעריו בתודה, כי כב הקדים לכם טובותיו, ובתוך החצר, תשיגו גבורותיו ומהלליו ותבואו בתהלה. הודו וגם א''א להלל ה' מצד עצמו רק מצד טובותיו שנשיג, שע''י התודה על טובותיו נבא בתהלה, ועז''א ע''י שתודו לו על טובותיו עי''כ ברכו שמו שעי''ז נכיר שבחיו :
<b style="color: gray;">מלבי"ם ביאור המילות</b> תודה, תהלה. תהלה על מעשיו הכוללים, ותודה על הטוב שקבלתי, וכן הודו, ברכו, ההודאה על הטובה, והברכה על השפעתו הכוללת. ואין אנו משיגים אותו בעצמו רק ע''י טובותיו ואז יתנו הברכה לשמו, ששמו מורה על הפרסום, כמ''ש יהי שם ה' מבורך, כי לא נשיג רק פרסומו לא עצמו :
<h3>{ה}</h3>
כִּי־ט֣וֹב יְ֭הֹוָה לְעוֹלָ֣ם חַסְדּ֑וֹ וְעַד־דֹּ֥ר וָ֝דֹ֗ר אֱמוּנָתֽוֹ׃
<b style="color: gray;">רש"י</b> ועד דר ודר . קיימת אמונתו כל לשון אמת ואמונה אמונת הבטחה שמאמין ומבטיח הבטחתו :
<b style="color: gray;">מצודת דוד</b> לעולם חסדו . חסד ה' הוא דבר המתקיים עד עולם ולא כן חסד ב''ו : אמונתו . האמנת הבטחתו קיימת עד כלות כל הדורות :
<b style="color: gray;">מלבי"ם פירוש המילות</b> כי טוב ה' בשני מיני ההנהגות שמנהיג, ע''י חסדו שהיא ההנהגה הנסיית, ועל ידי אמונתו שהיא ההנהגה הקבועה, וכבר בארתי זה בארך בסי' פ''ט :
<b style="color: gray;">מלבי"ם ביאור המילות</b> לעולם חסדו ועד דור ודור אמונתו. וכ''ה למעלה (פ''ט ב) ועמש''ש :
<h2>תהילים פרק-קא</h2>
<h3>{א}</h3>
לְדָוִ֗ד מִ֫זְמ֥וֹר חֶֽסֶד־וּמִשְׁפָּ֥ט אָשִׁ֑ירָה לְךָ֖ יְהוָ֣ה אֲזַמֵּֽרָה׃
<b style="color: gray;">רש"י</b> חסד ומשפט אשירה . כשאתה עושה עמי חסד אקלסך ברוך הטוב והמטיב וכשאתה עושה בי משפט אני אשיר ברוך דיין האמת בין כך ובין כך לך ה' אזמרה :
<b style="color: gray;">מצודת דוד</b> חסד ומשפט . כאשר אשירה לך על החסד כן אשירה לך על המשפט ולא אהרהר אחר מדה''ד :
<b style="color: gray;">תורה תמימה</b> מאי חייב לברך על הרעה כשם שמברך על הטובה אילימא כשם שמברך על הטובה הטוב והמטיב כך מברך על הרעה הטוב והמטיב והתנן על בשורות טובות אומר הטוב והמטיב על בשורות רעות אומר ברוך דיין האמת אמר רבא לא נצרכה אלא לקבולינהו בשמחה אמר ר' אחא משום ר' לוי מאי קרא חסד ומשפט אשירה לך ה' אזמרה אם חסד אשירה ואם משפט אשירה וכו'.<small><span style="color: gray;">ברכות ס ע"ב</span></small>
<b style="color: gray;">מלבי"ם פירוש המילות</b> לדוד מזמור, יספר הנהגותיו בין בענינים שבינו לבין אלהיו בין בענינים שבינו לבין בני אדם, חסד ומשפט אשירה, הנהגת ה' הוא אצלי או חסד או משפט, ולא נמצא בה דבר רע, כי הטוב שיתן הוא מצד חסדו לא מצד החיוב, כי מי הקדימני ואשלם, והרע הוא מצד המשפט בעבור רוע המעשים לכפר און ולהתם חטאת, עד שלכן על שניהם אשירה, וכמ''ש חז''ל בין חסד בין משפט אשירה, כי בשניהם לך ה' אזמרה, אשבח את ה', או על חסדו או מצד שעשה משפט שזה מצד השגחתו וצדקו, ומצד שמשגיח עלי להתם טומאתי ממני :
<b style="color: gray;">מלבי"ם ביאור המילות</b> אשירה, אזמרה. הזמר הוא מעולה מן השיר, והשיר כולל על כל הענינים ובא גם על דברי חול, והזמר לא בא רק לה' בכ''מ, וע''כ בא תמיד הזמר אחרי השיר (למעלה כ''א י''ד, כ''ז ג', נ''ז ח', ס''ח ה' ל''ג, ק''ה ב', ועמ''ש קמ''ד ט', קמ''ו ב'), ועז''א לך ה' אזמרה, שהשיר יהיה גם על עניני עצמו והזמר מיוחד לה' :
<h3>{ב}</h3>
אַשְׂכִּ֤ילָה ׀ בְּדֶ֬רֶךְ תָּמִ֗ים מָ֭תַי תָּב֣וֹא אֵלָ֑י אֶתְהַלֵּ֥ךְ בְּתָם־לְ֝בָבִ֗י בְּקֶ֣רֶב בֵּיתִֽי׃
<b style="color: gray;">רש"י</b> אשכילה . אתן לב על דרך התמים : מתי תבא אלי . הדרך הישרה להתהלך בה ואתהלך בתם לבבי אף בקרב ביתי בהצנע כמו בפרהסיא :
<b style="color: gray;">מצודת דוד</b> אשכילה . אתן לב על דרך התמים ומתאוה אני לה לאמר מתי תבוא אלי ואקיימנה כי כל חפצי שיזדמן מצוה לידי : בקרב ביתי . ר''ל בהצנע כמו בפרהסיא :
<b style="color: gray;">מלבי"ם פירוש המילות</b> אשכילה בדרך תמים, גדר התמימות הוא שיעשה מעשה הצדק שלא בעבור שום פניה חיצונית מתקות שכר ויראת עונש או בעבור פניה אחרת כמו להתגאות ולהתפאר וכדומה, רק יעשהו מצד אהבת הטוב בעבור שהוא טוב ומצד שצוה ה' עליו, ובדרך ההרחבה יקרא תמים מי שנראה בחיצוניותו שמתמיד בצדק ואינו מט ממנו בשום פעם, ובכ''ז יוכל להיות שאינו תמים בלבו, כי לבו מלא פניות אחרות ותכליות זרות שבעבורם יעשה צדק, ולהבדיל ביניהם נקרא התמים באמת, בשם תם לבב, שהתמימות נשרש בלבו לא בחיצוניותו לבד, ויען שבקל יטעה האדם בעצמו ויחשב שעושה מעשהו בתמימות, ובאמת ימצא בלבו אחרי החפוש פניה נסתרת מכבוד או גאוה וכדומה, יאמר כי אשכילה בדרך תמים מתי תבוא אלי הדרך הזה, שיהיה תמים באמת עד שלא ילך הוא אל הדרך רק הדרך תבא אליו, ר''ל שלא יהיה ע''י הרגל, רק שיהיה מוטבע בנפשו, בענין שהדרך ימצא בטבעו, והבחינה לזה יהיה כשאתהלך בתם לבבי אף בקרב ביתי שאין שם פניה משבח בני אדם והתפארת, וזה סימן שיהיה תם לבבי, לא תמימות חיצוני, (והנה מי שאינו תמים ועושה מעשהו בשביל פניות חיצוניות הוא ישקיף על התועליות שיגיע לו בעשותו הטוב, ויתירא מן העונש שיגיע לו בעברו על מצות ה', ואצלו לא ישוה החסד והמשפט, ולא יהיה על שניהם בשוה, לא כן התמים באמת הוא ישוה בעיניו המשפט והעונש כמו הטוב והחסד שיקבל מאת ה', וע''ז הקדים חסד ומשפט אשירה שגם זה שייך לענין התמימות) :
<b style="color: gray;">מלבי"ם ביאור המילות</b> תמים. התבאר אצלי בכ''מ שגדרו שיעשה מעשהו בתמידות לשם ה' לבד בלא שום פניה חיצונית. ותום לב, הוא שלא יעלה בלבו ציור אחר כלל :
<h3>{ג}</h3>
לֹֽא־אָשִׁ֨ית ׀ לְנֶ֥גֶד עֵינַ֗י דְּֽבַר־בְּלִ֫יָּ֥עַל עֲשֹֽׂה־סֵטִ֥ים שָׂנֵ֑אתִי לֹ֖א יִדְבַּ֣ק בִּֽי׃
<b style="color: gray;">רש"י</b> סטים . לשון כי תשטה אשתו ( במדבר ה' ) לסור מן הדרך דישטול''מנט בלע''ז :
<b style="color: gray;">מצודת דוד</b> לא אשית . לא אסתכל בדברי רשע : עשה . מעשה סטים שנאתי ולא ידבק בי מה מהם :
<b style="color: gray;">מצודת ציון</b> דבר בליעל . מעשה איש בליעל : סטים . ענינו דברים הסרים מדרך הנכוחה כמו אל ישט אל דרכיה ( משלי ז' ) :
<b style="color: gray;">מלבי"ם פירוש המילות</b> לא, מבאר הדבר שיהיה התמימות בין בעשותו טוב, שלא יעשה אל תכלית רצוני שאליו ישית עיניו וכונתו בעת עשותו הטוב עד שאשית לנגד עיני (היינו למטרת מעשי) דבר בליעל, שבעבורו אעשה הטוב, כמו הצם ומתפלל בעבור כבוד וכדומה, וכן בסור מרע לא יהיה מפני פחד העונש, עד שלא יישנא גוף הרע מצד עצמו רק יסור ממנו מפני פחד העונש, כי עשה סטים שנאתי מצד עצמי עד שלא ידבק בי במחשבתי כלל :
<b style="color: gray;">מלבי"ם ביאור המילות</b> עשה סטים. עשה מקור במקום שם, מעשה סטים, מענין נטיו מן הדרך, ושחטה שטים העמיקו (הושע ה') :
<h3>{ד}</h3>
לֵבָ֣ב עִ֭קֵּשׁ יָס֣וּר מִמֶּ֑נִּי רָ֝֗ע לֹ֣א אֵדָֽע׃
<b style="color: gray;">רש"י</b> רע לא אדע . לא אהב לא אכיר בדבר רע :
<b style="color: gray;">מצודת דוד</b> לבב עקש . מי שלבו עקש יסור ממני ולא אתחבר עמו : רע . איש רע לא יהיה מיודעי ואוהבי ( ועש''ז נקרא האוהב מודע על כי הוא יודעו ומכירו ) :
<b style="color: gray;">מצודת ציון</b> עקש . עקום :
<b style="color: gray;">מלבי"ם פירוש המילות</b> לבב, מלבד ששונא מעשה הרע בפועל אין לו נטיה אליו אף במחשבה בלבו, וגדר לב עקש הוא מי שטבע לבו שהוא הכח המתעורר ורוח המושל בו נוטה אל ההפך מחקי החכמה ודרכיה, ויש מי שיש לו לב עקש, ר''ל מתאוה לרע עד שצריך ללחום מלחמה פנימית עם יצר הלב להשיבו אל היושר והטוב, אבל ממני יסור לב עקש, כי לא נמצא בלבי נטיה כלל אל הרע, ומוסיף לאמר רע לא אדע, שכ''כ הטבע לבי על מעשה הטוב עד שלא אדע כלל מה הוא רע, כמו האדם קודם החטא שלא ידע מן הרע כלל, כי לא שלטו ציורים הרעים על תלמי לבבו כלל ולא השיגם וידעם :
<b style="color: gray;">מלבי"ם ביאור המילות</b> לבב עקש. העקשות בא הפך התמימות (משלי י' ט', י''א כ', י''ט א', כ''ח ו', איוב ט' כ') :
<h3>{ה}</h3>
(מלושני) [מְלָשְׁנִ֬י] בַסֵּ֨תֶר ׀ רֵעֵהוּ֮ אוֹת֪וֹ אַ֫צְמִ֥ית גְּֽבַהּ־עֵ֭ינַיִם וּרְחַ֣ב לֵבָ֑ב אֹ֝ת֗וֹ לֹ֣א אוּכָֽל׃
<b style="color: gray;">רש"י</b> אותו לא אוכל . שיהא חבירי שלא אלמד ממעשיו :
<b style="color: gray;">מצודת דוד</b> מלשני . המלשין בסתר על רעהו אכרית אותו : גבה עינים . הוא בעל גאוה : ורחב לבב . החומד ומתאוה לכל דבר : אותו לא אוכל . לא אוכל לסבול אותו כי המעשים האלה שנואים בעיני :
<b style="color: gray;">מצודת ציון</b> מלשני . מלשון מלשין והיו''ד יתירה : אצמית . ענין כריתה כמו וברעתם יצמיתם ( לעיל צד ) : אוכל . מלשון יכולת :
<b style="color: gray;">תורה תמימה</b> אמר רב חסדא ואיתימא מר עוקבא כל אדם שיש בו גסות הרוח אמר הקב"ה אין אני והוא יכולין לדור בעולם שנאמר מלשני בסתר רעהו אותו אצמית גבה עינים ורחב לבב אותו לא אוכל אל תקרי אותו אלא אתו לא אוכל וכו'.<small><span style="color: gray;">סוטה ה ע"א</span></small>
א"ר שמואל בר נחמני א"ר יוחנן על שבעה דברים נגעים באין על לשון הרע ועל שפיכות דמים ועל שבועת שוא ועל גילוי עריות ועל גסות הרוח ועל הגזל ועל צרות העין על לשון הרע דכתיב מלשני בסתר רעהו אותו אצמית על שפיכות דמים דכתיב ואל יכרת מבית יואב זב ומצורע וגו' ועל שבועת שוא דכתיב ויאמר נעמן הואל קח ככרים וכתי' וצרעת נעמן תדבק בך וגו'<small><span style="color: gray;">ערכין טז ע"א</span></small>
ואמר ר' יוסי בן זימרא כל המספר לשון הרע נגעים באים עליו שנאמר מלשני בסתר רעהו אותו אצמית וכתיב התם לצמיתות ומתרגמינן לחלוטין וכו'.<small><span style="color: gray;">ערכין טו ע"ב</span></small>
<b style="color: gray;">מלבי"ם פירוש המילות</b> מלשני, עתה יספר הנהגתו עם זולתו, לא יעשה כדרך בני אדם שמקבלים לשון הרע, כי בהפך מי שמלשין את רעהו בסתר לא אענש את הנלשן, רק את המלשין אצמית, ויותר מזה שמי שמדותיו רעים כמו גבה עינים במדת הגאוה, ורחב לבב במדת החמדה, לא אוכל לסבלו כלל :
<b style="color: gray;">מלבי"ם ביאור המילות</b> מלשני. מלושן בשקל משופט, והיו''ד נוספת כמו מקימי מעפר דל, מלאתי משפט, ועי''ז נשתנה החולם לקמץ חטף. אצמית, אכרית. לא אוכל, סבול, כמו לא אוכל און ועצרה (ישעיה א') :
<h3>{ו}</h3>
עֵינַ֤י ׀ בְּנֶֽאֶמְנֵי־אֶרֶץ֮ לָשֶׁ֪בֶת עִמָּ֫דִ֥י הֹ֭לֵךְ בְּדֶ֣רֶךְ תָּמִ֑ים ה֝֗וּא יְשָׁרְתֵֽנִי׃
<b style="color: gray;">מצודת דוד</b> עיני . נותן אני את עיני בנאמני ארץ לשבת הם עמדי :
<b style="color: gray;">תורה תמימה</b> תניא רבי אומר איזו היא דרך ישרה שיבור לו האדם יאהב את התוכחות שכל זמן שתוכחות בעולם נחת רוח באה לעולם טובה וברכה באין לעולם ורעה מסתלקת מן העולם שנאמר ולמוכיחים ינעם ועליהם תבא ברכת טוב ויש אומרים יחזיק באמונה יתירה שנאמר עיני בנאמני ארץ לשבת עמדי וגו' אמר רבי שמואל בר נחמני אמר ר' יונתן כל המוכיח את חבירו לשם שמים זוכה לחלקו של הקדוש ברוך הוא שנאמר מוכיח אדם אחרי ולא עוד אלא שמושכין עליו חוט של חסד שנאמר חן ימצא ממחליק לשון:<small><span style="color: gray;">תמיד כח ע"א</span></small>
<b style="color: gray;">מלבי"ם פירוש המילות</b> עיני, בהנהגת המלכות, הנה מושלי ארצות הקדם זה היה דרכם לבחור יועצים ושרים שיהיו נאמנים להמושל לצבור הון ולאסוף אוצרות, מבלי לשים לב כלל על טובת המדינה, אבל אנשי שמגמתי היא לטובת המדינה, אבחר היועצים שהם נאמני ארץ, ר''ל אנשים נאמנים גם אל הארץ והמדינה, שהם ישבו עמדי, וישתדלו בטובת המדינה להצליח יושביה, הולך וגם המשרת אותי לצרכי ביתי לא אקח רק הולך בדרך תמים שיהיה איש טוב וצדיק :
<b style="color: gray;">מלבי"ם ביאור המילות</b> לשבת עמדי. שריו ויועציו, ישרתני המשרתים כמ''ש ומושב עבדיו ומעמד משרתיו, (מ''א י' ה') :
<h3>{ז}</h3>
לֹֽא־יֵשֵׁ֨ב ׀ בְּקֶ֥רֶב בֵּיתִי֮ עֹשֵׂ֪ה רְמִ֫יָּ֥ה דֹּבֵ֥ר שְׁקָרִ֑ים לֹֽא־יִ֝כּ֗וֹן לְנֶ֣גֶד עֵינָֽי׃
<b style="color: gray;">מצודת דוד</b> לא ישב . אין אני מניח לשבת בביתי איש עושה מעשה רמיה : לא יכון . לא יהיה נכון לשבת נגד עיני :
<b style="color: gray;">תורה תמימה</b> ואמר רב חסדא אמר רבי ירמיה בר אבא ארבע כיתות אין מקבלות פני שכינה כת לצים כת שקרנים כת חניפים כת מספרי לשון הרע כת לצים דכתיב משך ידו את לוצצים כת שקרנים דכתיב דובר שקרים לא יכון לנגד עיני כת חניפים דכתיב כי לא לפניו חנף יבוא כת מספרי לשון הרע דכתיב כי לא אל חפץ רשע אתה לא יגורך רע צדיק אתה ולא יהיה במגורך רע ואמר רב חסדא אמר רבי ירמיה בר אבא מאי דכתיב לא תאונה אליך רעה ונגע לא יקרב באהלך לא תאונה אליך רעה שלא ישלוט בהן יצר הרע ונגע לא יקרב באהלך שלא תמצא אשתך ספק נדה בשעה שתבא מן הדרך דבר אחר לא תאונה אליך רעה שלא יבעתוך חלומות רעים והרהורים רעים ונגע לא יקרב באהלך שלא יהא לך בן או תלמיד שמקדיח תבשילו ברבים עד כאן ברכו אביו מכאן ואילך ברכתו אמו כי מלאכיו יצוה לך לשמרך בכל דרכיך על כפים ישאונך וגו' על שחל ופתן תדרוך וגו' עד כאן ברכתו אמו מכאן ואילך ברכתו שמים כי בי חשק ואפלטהו אשגבהו כי ידע שמי יקראני ואענהו עמו אנכי בצרה אחלצהו ואכבדהו אורך ימים אשביעהו ואראהו בישועתי וכו'.<small><span style="color: gray;">סנהדרין קג ע"א</span></small>
מתקיף לה רב יוסף מאן דכתב ביה רק לא היה כאחאב אשר התמכר לעשות הרע בעיני ה' אשר הסתה אותו איזבל אשתו ותנינא בכל יום היתה שוקלת שקלי זהב לעבודת כוכבים ואת אמרת שקול היה אלא אחאב וותרן בממונו היה ומתוך שההנה תלמידי חכמים מנכסיו כיפרו לו מחצה ויצא הרוח ויעמד לפני ה' ויאמר אני אפתנו ויאמר ה' אליו במה ויאמר אצא והייתי רוח שקר בפי כל נביאיו ויאמר תפתה וגם תוכל צא ועשה כן מאי רוח א"ר יוחנן רוחו של נבות היזרעאלי מאי צא אמר רבינא צא ממחיצתי שכן כתיב דובר שקרים לא יכון לנגד עיני אמר רב פפא היינו דאמרי אינשי דפרע קיניה מחריב ביתיה וכו'.<small><span style="color: gray;">סנהדרין קב ע"ב</span></small>
ת"ר ארבעה נכנסו בפרדס ואלו הן בן עזאי ובן זומא אחר ורבי עקיבא אמר להם ר"ע כשאתם מגיעין אצל אבני שיש טהור אל תאמרו מים מים משום שנאמר דובר שקרים לא יכון לנגד עיני בן עזאי הציץ ומת עליו הכתוב אומר יקר בעיני ה' המותה לחסידיו בן זומא הציץ ונפגע ועליו הכתוב אומר דבש מצאת אכול דייך פן תשבענו והקאתו אחר קיצץ בנטיעות רבי עקיבא יצא בשלום וכו'.<small><span style="color: gray;">חגיגה יד ע"ב</span></small>
א"ר ירמיה בר אבא ארבע כיתות אין מקבלות פני שכינה כת ליצים וכת חניפים וכת שקרים וכת מספרי לשון הרע כת ליצים דכתיב משך ידו את לוצצים כת חניפים דכתיב כי לא לפניו חנף יבא כת שקרים דכתי' דובר שקרים לא יכון לנגד עיני וכו'.<small><span style="color: gray;">סוטה מב ע"א</span></small>
<b style="color: gray;">מלבי"ם פירוש המילות</b> לא, ואין חשש שירמה אותי ויחזיק א''ע ברמיה שהוא צדיק ואינו כן, כי העושה רמיה הוא עצמו לא ישב בקרב ביתי כי הנהגת ביתי מתנגדת אל טבעו, כי בביתי הכל באמת וצדק, ולא יהיה המשרת דובר שקרים ואינו תמים באמת, כי דובר שקרים לא יכון לנגד עיני, ויותר מזה כי.
<h3>{ח}</h3>
לַבְּקָרִ֗ים אַצְמִ֥ית כָּל־רִשְׁעֵי־אָ֑רֶץ לְהַכְרִ֥ית מֵֽעִיר־יְ֝הוָ֗ה כָּל־פֹּ֥עֲלֵי אָֽוֶן׃
<b style="color: gray;">רש"י</b> לבקרים אצמית . מדי יום יום אכרית מעט מעט רשעי ישראל המחויבין מיתה :
<b style="color: gray;">מצודת דוד</b> לבקרים . בכל בוקר בזריזות רב אכרית כל רשעי ארץ בכדי להכרית וגו' עד שלא ישאר אחד :
<b style="color: gray;">מלבי"ם פירוש המילות</b> לבקרים בכל בקר, אצמית כל רשעי ארץ ואעשה בם משפט חרוץ, שזה יועיל להכרית מעיר ה' שלא ימצאו שם פועלי און כלל :
<b style="color: gray;">מלבי"ם ביאור המילות</b> לבקרים. בכל בקר כמו חדשים לבקרים (איכה ג') :
<h2>תהילים פרק-קב</h2>
<h3>{א}</h3>
תְּ֭פִלָּה לְעָנִ֣י כִֽי־יַעֲטֹ֑ף וְלִפְנֵ֥י יְ֝הוָ֗ה יִשְׁפֹּ֥ךְ שִׂיחֽוֹ׃
<b style="color: gray;">רש"י</b> תפלה לעני . ישראל שהם עם עני : כי יעטף . בהתעטף נפשם בצרה :
<b style="color: gray;">מצודת דוד</b> תפלה לעני כי יעטוף . כאשר יהיה כפוף ומעונה כאלו הוא מתעטף קצתו בקצתו : ולפני . כאשר ידבר צרותיו ויספר תלאותיו לפני ה' :
<b style="color: gray;">מצודת ציון</b> יעטוף . מלשון עטיפה ולבישה : שיחו . ענין ספור התלאות כמו אשיחה במר נפשי ( איוב ז ) :
<b style="color: gray;">תורה תמימה</b> יצחק תקן תפלת מנחה שנאמר ויצא יצחק לשוח בשדה לפנות ערב ואין שיחה אלא תפלה שנאמר תפלה לעני כי יעטף ולפני ה' ישפוך שיחו וכו'.<small><span style="color: gray;">ברכות כו ע"ב</span></small>
תניא נמי הכי לא יעמוד אדם לא על גבי כסא ולא ע"ג שרפרף ולא במקום גבוה ויתפלל אלא במקום נמוך ויתפלל לפי שאין גבהות לפני המקום שנאמר ממעמקים קראתיך ה' וכתיב תפלה לעני כי יעטוף.<small><span style="color: gray;">ברכות י ע"ב</span></small>
דתניא ר' אליעזר אומר שואל אדם צרכיו ואחר כך יתפלל שנאמר תפלה לעני כי יעטוף ולפני ה' ישפוך שיחו וגו' אין שיחה אלא תפלה שנאמר ויצא יצחק לשוח בשדה וכו'<small><span style="color: gray;">עבודה זרה ז ע"ב</span></small>
סדר תעניות כיצד מוציאין את התיבה לרחובה של עיר ונותנין אפר מקלה על גבי התיבה ובראש הנשיא ובראש אב בית דין וכל אחד ואחד נותן בראשו הזקן שבהן אומר לפניהן דברי כבושין אחינו לא נאמר באנשי נינוה וירא אלהים את שקם ואת תעניתם אלא וירא אלהים את מעשיהם כי שבו מדרכם הרעה ובקבלה הוא אומר וקרעו לבבכם ואל בגדיכם עמדו בתפלה מורידין לפני התיבה זקן ורגיל ויש לו בנים וביתו ריקם כדי שיהא לבו שלם בתפלה ואומר לפניהן עשרים וארבע ברכות י"ח שבכל יום ומוסיף עליהן עוד שש ואלו הן זכרונות ושופרות אל ה' בצרתה לי קראתי ויענני אשא עיני אל ההרים וגו' ממעמקים קראתיך ה' תפלה לעני כי יעטוף ר' יהודה אומר לא היה צריך לומר זכרונות ושופרות אלא אומר תחתיהן רעב כי יהיה בארץ דבר כי יהיה אשר היה דבר ה' אל ירמיהו על דברי הבצרות ואומר חותמיהן על הראשונה הוא אומר מי שענה את אברהם בהר המוריה הוא יענה אתכם וישמע בקול צעקתכם היום הזה ברוך אתה ה' גואל ישראל על השניה הוא אומר מי שענה את אבותינו על ים סוף הוא יענה אתכם וישמע קול צעקתכם היום הזה ברוך אתה ה' זוכר הנשכחות על השלישית הוא אומר מי שענה את יהושע בגלגל הוא יענה אתכם וישמע בקול צעקתכם היום הזה ברוך אתה ה' שומע תרועה על הרביעית הוא אומר מי שענה את שמואל במצפה הוא יענה אתכם וישמע בקול צעקתכם היום הזה ברוך אתה ה' שומע צעקה על החמישית הוא אומר מי שענה את אליהו בהר הכרמל הוא יענה אתכם וישמע בקול צעקתכם היום הזה ברוך אתה ה' שומע תפלה על הששית הוא אומר מי שענה את יונה ממעי הדגה הוא יענה אתכם וישמע בקול צעקתכם היום הזה ברוך אתה ה' העונה בעת צרה על השביעית הוא אומר מי שענה את דוד ואת שלמה בנו בירושלים הוא יענה אתכם וישמע בקול צעקתכם היום הזה ברוך אתה ה' המרחם על הארץ וכו'.<small><span style="color: gray;">תענית טו ע"א</span></small>
<b style="color: gray;">מלבי"ם פירוש המילות</b> תפלה לעני, הוא תפלה על בני הגולה, מצייר איש אחד מן הגולים, או יצייר כלל האומה כאיש פרטי, אשר נפשו עטופה מרוב הצרות מתעלפת ועומדת לצאת מתוך גופו, וזה תפלה לעני אשר יעטף, וטרם תצא נפשו שופך שיחו לפני ה', ומתפלל על הגלות והישועה :
<b style="color: gray;">מלבי"ם ביאור המילות</b> יעטף. כמו נפשם בהם תתעטף (ק''ז ה'), העטופים ברעב (איכה ב') :
<h3>{ב}</h3>
יְ֭הוָה שִׁמְעָ֣ה תְפִלָּתִ֑י וְ֝שַׁוְעָתִ֗י אֵלֶ֥יךָ תָבֽוֹא׃
<b style="color: gray;">מלבי"ם פירוש המילות</b> ה' שמעה תפלתי, התפלה היא שפיכת הנפש לפני האלהים בעד הכלל, והשועה היא מה שצועק לישועה בעד עצמו :
<b style="color: gray;">מלבי"ם ביאור המילות</b> תפלתי, שועתי. התפלה היא רק לאלהים וגדרו שפיכת הנפש והדבקה באלהי מעוזה, כמ''ש ישעיה (א' ט''ז), והמשוע צועק לישועה :
<h3>{ג}</h3>
אַל־תַּסְתֵּ֬ר פָּנֶ֨יךָ ׀ מִמֶּנִּי֮ בְּי֪וֹם צַ֫ר לִ֥י הַטֵּֽה־אֵלַ֥י אָזְנֶ֑ךָ בְּי֥וֹם אֶ֝קְרָ֗א מַהֵ֥ר עֲנֵֽנִי׃
<b style="color: gray;">מצודת דוד</b> אל תסתר . לבל תראה בצרתי : מהר ענני . בו ביום שאקרא לך :
<b style="color: gray;">מלבי"ם פירוש המילות</b> אל תסתר פניך ממני, שישגיח עליו לראות בעניו ולשמוע דבריו, זאת שנית שיענהו תיכף וימלא בקשתו :
<h3>{ד}</h3>
כִּֽי־כָל֣וּ בְעָשָׁ֣ן יָמָ֑י וְ֝עַצְמוֹתַ֗י כְּמוֹ־קֵ֥ד נִחָֽרוּ׃
<b style="color: gray;">רש"י</b> נחרו . הנו''ן משמשת כמו נעשו נקנו והוא לשון יובש כמו ( איוב ל ) ועצמי חרה מני חורב , נחר מפוח ( ירמיה ו ) :
<b style="color: gray;">מצודת דוד</b> כלו בעשן . ימי הטובים כלו מהר עם העשן ודומה לו הכלה במהרה : כמוקד נחרו . נתייבשו במקום המוקד :
<b style="color: gray;">מצודת ציון</b> כמוקד . הוא מקום הבערת האש כמו על מוקדה ( ויקרא ו' ) : נחרו . ענין יובש כמו נחר מפוח ( ירמיה ז' ) :
<b style="color: gray;">מלבי"ם פירוש המילות</b> כי כלו בעשן ימי, מבאר מדוע מבקש שיענהו מהר, כי הגיע לתכלית האבדון ומצייר את הצרה כאש, ואת הגוף הכללי של האומה כנתון באש עלי מוקדה, והחלקים הנפרדים ע''י התכת האש ועולים כעשן באויר הם הימים שהוא זמן חייו, והעצמות שנשארו נחרו כבמוקד :
<b style="color: gray;">מלבי"ם ביאור המילות</b> נחרו. שרשו חרר והנו''ן על בנין נפעל, שנשרפו מרוב חמימות הקדחת :
<h3>{ה}</h3>
הוּכָּֽה־כָ֭עֵשֶׂב וַיִּבַ֣שׁ לִבִּ֑י כִּֽי־שָׁ֝כַ֗חְתִּי מֵאֲכֹ֥ל לַחְמִֽי׃
<b style="color: gray;">מצודת דוד</b> הוכה כעשב . כמו עשב המתייבש ונשבר מחום השמש כן לבי נשברה כי בעבור התוגה שכחתי לאכול מאכלי והנני חלוש ומעונה :
<b style="color: gray;">מלבי"ם פירוש המילות</b> הוכה כעשב, מצייר א''ע כצומח, אשר אם תפגע בו השמש ויוכה כח הצמיחה שהיא נפש הצומח, ימולל ויבש, כי אז לא יינק עוד את מזונו שהוא לחות האדמה, כן הלב שבי שבו משכן החיים הוכה כעשב ויבש, כי כבר פסק מלקחת מזונו כי שכחתי לאכל לחמי, ר''ל שה' קבע מין אחד באיצטמוכא שמעורר את הרעבון ויתעורר לאכול, אבל כבר נשכח כח הזן עד שלא יתעורר עוד לאכול לחם :
<h3>{ו}</h3>
מִקּ֥וֹל אַנְחָתִ֑י דָּבְקָ֥ה עַ֝צְמִ֗י לִבְשָׂרִֽי׃
<b style="color: gray;">מצודת דוד</b> דבקה . כי מקול האנחה משמן בשרי ירזה ודבקה לעצמותי :
<b style="color: gray;">מלבי"ם פירוש המילות</b> מקול, כי בשר המעיים נדבק אל העצמות בסבת קול האנחה, וזה סבה לביטול כח המעכל, כמ''ש (איוב י''ט) בעורי ובבשרי דבקה עצמי ואתמלטה בעור שני כמ''ש זה, (ויספר מעמד האומה בימי רדיפת הדת : (ז) דמיתי, ר''ל תחלה דמיתי לקאת הדר במדבר, והקאת מחייתו מן הדגים וצריך ללכת בכל יום מן המדבר אשר הוא חונה שם אל הנהרות לצוד הדגים שהוא דרך רחוק, כן אני שוכן במדבריות נפרד מבני אדם, ואני צריך ללכת בהחבא אל הישוב לבקש פרנסתי, ואח''כ שהוקל עול הגלות מעט וניתן לי רשות לשכון בישוב, לא הניחו אותי לגור בעיר רק הייתי ככוס חרבות, הוצרכתי לגור בחרבות שלפני הערים נפרד מן העיר :
<b style="color: gray;">מלבי"ם ביאור המילות</b> לבשרי. לבשר המעים (כמ''ש איוב י''ט כ') :
<h3>{ז}</h3>
דָּ֭מִיתִי לִקְאַ֣ת מִדְבָּ֑ר הָ֝יִ֗יתִי כְּכ֣וֹס חֳרָבֽוֹת׃
<b style="color: gray;">רש"י</b> דמיתי לקאת מדבר . לקאת שם עוף הוא : ככוס חרבות . שם עוף כמו ( ויקרא יא ) את הכוס ואת השלך ואת הינשוף : חרבות . מדברות דמיתי לקאת מדבר כך אנו נדודים ממקומנו ללכת בגולה :
<b style="color: gray;">מצודת דוד</b> דמיתי . דומה אני לקאת היושבת במדבר הצועקת קול יללה ואל הכוס השוכן בחרבות כי כן גם אני אזעק בקול מר ואשב שומם ויחידי :
<b style="color: gray;">מצודת ציון</b> לקאת . ככוס . שמות עופות מצויות במדבר ובחרבות :
<b style="color: gray;">מלבי"ם ביאור המילות</b> דמיתי, הייתי. מורה על רוב השתדלות בדבר כמ''ש ירמיה (א' י''ב) :
<h3>{ח}</h3>
שָׁקַ֥דְתִּי וָאֶֽהְיֶ֑ה כְּ֝צִפּ֗וֹר בּוֹדֵ֥ד עַל־גָּֽג׃
<b style="color: gray;">רש"י</b> שקדתי . התבוננתי בעצמי והנני כצפור הבודד על גג יושב לבדו באין זוג : בודד . יושב בדד :
<b style="color: gray;">מצודת דוד</b> שקדתי . מהרתי לברוח ואהיה כצפור הבורח מאנשים ויושב בדד על הגג :
<b style="color: gray;">מצודת ציון</b> שקדתי . ענין מהירות כי שוקד אני ( שם א' ) : בודד . בדד ויחידי :
<b style="color: gray;">מלבי"ם פירוש המילות</b> שקדתי, ואח''כ ע''י שקידה והשתדלות רב, הוקל גם גזרה זו שאוכל לגור בעיר אבל לא בבית, רק כצפור בודד על גג, כן הוצרכתי לגור על פנות הגגות בבדידות :
<h3>{ט}</h3>
כָּל־הַ֭יּוֹם חֵרְפ֣וּנִי אוֹיְבָ֑י מְ֝הוֹלָלַ֗י בִּ֣י נִשְׁבָּֽעוּ׃
<b style="color: gray;">רש"י</b> מהוללי . המתלוצצים בי ל' הוללות : בי נשבעו . ראו ברעתי ונשבעים בי ואומרים אם לא יארע בי כמו שאירע לישראל כה יעשה לי כמו לישראל :
<b style="color: gray;">מצודת דוד</b> מהוללי . המלעיגים עלי ישבעו בי ואומרים דרך שבועה אם עשיתי כזאת אהיה כהאומללים :
<b style="color: gray;">מצודת ציון</b> מהוללי . ר''ל המתלוצצים בי כעל כסיל והוא מלשון הוללות וסכלות ( קהלת א ) :
<b style="color: gray;">מלבי"ם פירוש המילות</b> (ט-י) כל, ולא הייתי ביניהם כאיש מכאובות שמרחמים עליו ועכ''פ אין מחרפים אותו, כי כל היום חרפוני אויבי על כי שקוי בבכי מסכתי, שבכיתי תמיד על החורבן וזאת חרה להם וחרפוני בעבור זה, ומהוללי בי נשבעו כי אפר כלחם אכלתי מפני הרעב :
<b style="color: gray;">מלבי"ם ביאור המילות</b> מהוללי. העושים ממני דברי הוללות ולצנות :
<h3>{י}</h3>
כִּי־אֵ֭פֶר כַּלֶּ֣חֶם אָכָ֑לְתִּי וְ֝שִׁקֻּוַ֗י בִּבְכִ֥י מָסָֽכְתִּי׃
<b style="color: gray;">רש"י</b> בבכי מסכתי . בדמעה מזגתי :
<b style="color: gray;">מצודת דוד</b> כי אפר . אני אוכל את האפר כדרך שאוכלים את הלחם ר''ל לגודל התוגה נהפך בפי טעם הלחם לטעם האפר : בבכי מסכתי . כי בעת השתיה יפול בכוס דמעות עיני והרי הוא מזוג בדמעות הבכי :
<b style="color: gray;">מצודת ציון</b> ושקוי . מלשון משקה : מסכתי . ענין מזיגה כמו מסכה יינה ( משלי ט' ) :
<h3>{יא}</h3>
מִפְּנֵֽי־זַֽעַמְךָ֥ וְקִצְפֶּ֑ךָ כִּ֥י נְ֝שָׂאתַ֗נִי וַתַּשְׁלִיכֵֽנִי׃
<b style="color: gray;">רש"י</b> כי נשאתני . תחילה והגבהתני ועתה השלכתני משמים ארץ ואם לא נשאתני תחילה לא היתה חרפתי רבה כל כך :
<b style="color: gray;">מצודת דוד</b> כי נשאתני . מתחלה רוממת אותי ואח''ז השלכתני לארץ וכפול הצער מאלו לא הייתי בגדולה מעולם :
<b style="color: gray;">מלבי"ם פירוש המילות</b> מפני, וזה היה מפני זעמך, ר''ל אפר כלחם אכלתי מפני זעמך שהיא קללתך, שעי''כ הגריס בחצץ שיני הכפישני באפר, ושקוי בבכי מסכתי מפני קצפך, שבכיתי תמיד על שידעתי שעודך קוצף עלי, ואבכה בצום נפשי לרצות כעסך, כי נשאתני ותשליכני ואבכה בצום נפשי לרצות כעסך, כי נשאתני ותשליכני, שתחלה נשאתי לרום, ואח''כ השלכת אותי מאגרא רמא לבירא עמיקתא, וזה מגדיל הנפילה :
<b style="color: gray;">מלבי"ם ביאור המילות</b> זעמך, וקצפך. זעם משתתף עם השמות המורים על הקללה והעונש (ישעיה י' ה' ולמעלה ס''ט כ''ה ובכ''מ) :
<h3>{יב}</h3>
יָ֭מַי כְּצֵ֣ל נָט֑וּי וַ֝אֲנִ֗י כָּעֵ֥שֶׂב אִיבָֽשׁ׃
<b style="color: gray;">רש"י</b> כצל נטוי . לעת ערב כשהצללי' נוטים וכשחשיכה אין נכרים אלא כלים והולכים :
<b style="color: gray;">מצודת דוד</b> ימי כצל נטוי . ימי הטובים חלפו והלכו להם במעט טובה כצל הזה הנוטה ממקומו מבלי יגע בו מי : ואני . עתה אני יבש מבלי לחלוחית טובה כעשב הנתייבש בחום השמש בסור צלו :
<b style="color: gray;">מלבי"ם פירוש המילות</b> ימי, אומר הנה אני מתיאש שאראה אנכי עוד זמן התשועה, כי כבר אפסו כחותי ואין לי תקוה, ובכ''ז איני מתיאש מן הגאולה הכללית שהבטיח ה' החי לעולם ודברו לא ישוב ריקם. הנה אני מתיאש בין מצד זמני שימי דומים כצל נטוי, בסוף היום שהצל נוטה ומתפשט וזה סימן שקרוב להיות לילה, כן כבר עברו רוב ימי, ומצד כח גופי ג''כ אני כעשב איבש :
<b style="color: gray;">מלבי"ם ביאור המילות</b> כצל נטוי. כמו ינטו צללי ערב (ירמיה ו') :
<h3>{יג}</h3>
וְאַתָּ֣ה יְ֭הוָה לְעוֹלָ֣ם תֵּשֵׁ֑ב וְ֝זִכְרְךָ֗ לְדֹ֣ר וָדֹֽר׃
<b style="color: gray;">רש"י</b> ואתה . אשר לעולם תשב ונשבעת לנו בך כשם שאתה קיים יש עליך לקיימנו , לפיכך :
<b style="color: gray;">מצודת דוד</b> ואתה . אבל אתה לעולם תשב ותתקיים וככוחך אז כוחך עתה :
<b style="color: gray;">מלבי"ם פירוש המילות</b> ואתה, אולם אתה ה' אינך משתנה עם הזמן, כי אתה ה' לעולם תשב שאתה אין לך התלות בזמן ואתה בלתי משתנה, וגם זכרך, דהיינו הפעולות היוצאות ממך שעל ידם זוכרים אותך, הגם שהם נעשים בזמן, בכ''ז אינם כשאר דברים הזמניים הפוסקים, כי הם קיימים לדור ודור :
<b style="color: gray;">מלבי"ם ביאור המילות</b> לעולם לדור ודור. עולם מציין הזמן המתדבק, ולדור ודור מציין הזמן המתחלק לשני דורות, כנ''ל ל''ג י''א, וע''כ ישיבת ה' בעצמו יצייר עם מלת לעולם, וזכרו ע''י פעולותיו הוא נקשר עם הדורות :
<h3>{יד}</h3>
אַתָּ֣ה תָ֭קוּם תְּרַחֵ֣ם צִיּ֑וֹן כִּי־עֵ֥ת לְ֝חֶֽנְנָ֗הּ כִּי־בָ֥א מוֹעֵֽד׃
<b style="color: gray;">רש"י</b> אתה תקום תרחם ציון כי עת לחננה . כי בך הבטחת ( דברים לב ) כי יראה כי אזלת יד והרי אזלת יד :
<b style="color: gray;">מצודת דוד</b> אתה תקום . לזה אשאל מעמך שאתה תקום ותרחם את ציון כי מעתה עת לחונן אותה כי בא הזמן :
<b style="color: gray;">תורה תמימה</b> כתיב על חומותיך ירושלים הפקדתי שומרים כל היום וכל הלילה תמיד לא יחשו המזכירים את ה' אל דמי לכם מאי אמרי הכי אמר רבא בר רב שילא אתה תקום תרחם ציון רב נחמן בר יצחק אמר בונה ירושלים ה' ומעיקרא מאי הוו אמרי אמר רבא בר רב שילא כי בחר ה' בציון אוה למושב לו:<small><span style="color: gray;">מנחות פז ע"א</span></small>
<b style="color: gray;">מלבי"ם פירוש המילות</b> אתה תקום, ר''ל הגם שאני לא לעולם אחיה, ולא אראה בנחמת ציון, ידעתי כי אתה ה' החי לעולם ובלתי משתנה, תקום להושיע ציון, וזה מצד ג' דברים, או מצד הרחמים על עניה ושפלותה, ועז''א תרחם ציון, או מצד החנינה בעתים מיוחדים לרצון שאז יתעורר לחונן גם הבלתי ראוי, ועז''א כי עת לחננה, או עכ''פ אם לא יושעו קודם הזמן ע''י רחמים או עת רצון, בהכרח יושעו בבוא זמן הקץ האחרון המיועד מאת הנביאים, ועז''א כי בא מועד, וכמ''ש בעת רצון עניתיך וביום ישועה עזרתיך (ישעיה מ''ט) וכמש''פ שם :
<b style="color: gray;">מלבי"ם ביאור המילות</b> עת, מועד. בארתי בכ''מ (ירמיה ח' ז' הושע ב' י''א) שעת הוא העת המוכן מעצמו איזה דבר, כמו עת הטבעי, ומועד הוא הזמן הנועד ע''י הדת או ההבטחה, והחנינה תלוי בעת רצון, והמועד הוא זמן הקץ המיועד, ולחננה כמו לחננה בפת''ח :
<h3>{טו}</h3>
כִּֽי־רָצ֣וּ עֲ֭בָדֶיךָ אֶת־אֲבָנֶ֑יהָ וְֽאֶת־עֲפָרָ֥הּ יְחֹנֵֽנוּ׃
<b style="color: gray;">רש"י</b> כי רצו . אהבו אף את אבניה ואת עפרה ומדרש אגדה כשיצא יכניהו וגלותו נשאו עמהם מאבני ירושלים ועפרה לבנות להם בבבל בית הכנסת :
<b style="color: gray;">מצודת דוד</b> כי רצו . כי עבדיך ישראל רוצים ומחבבים אבני המקום ההוא ועפרה נשאה חן בעיניהם ומאוד יתאוו להשיב אליה :
<b style="color: gray;">תורה תמימה</b> ר' אבא מנשק כיפי דעכו ר' חנינא מתקן מתקליה ר' אמי ורבי אסי קיימי משמשא לטולא ומטולא לשמשא ר' חייא בר גמדא מיגנדר בעפרה שנאמר כי רצו עבדיך את אבניה ואת עפרה יחוננו וכו'.<small><span style="color: gray;">כתובות קיב ע"א</span></small>
<b style="color: gray;">מלבי"ם פירוש המילות</b> כי רצו, וכן תושיעם מצד העם שבעונותיהם החרבת את ציון, שהם כבר רצו ופייסו את אבניה, שתחלה נחרבה ציון לרצות על עונותיהם, ושפך ה' חמתו על העצים והאבנים, ואח''ז רצו הם את אבניה שנשפך דמם בעבור אבני ירושלים ועל אמונתם, ואת עפרה יחוננו שמתאבלין תמיד עליה ונושקים את עפרה :
<h3>{טז}</h3>
וְיִֽירְא֣וּ ג֭וֹיִם אֶת־שֵׁ֣ם יְהוָ֑ה וְֽכָל־מַלְכֵ֥י הָ֝אָ֗רֶץ אֶת־כְּבוֹדֶֽךָ׃
<b style="color: gray;">רש"י</b> וייראו גוים . את שמך כשתושיע את עמך :
<b style="color: gray;">מצודת דוד</b> וייראו . אז ייראו הגוים את שם כבודך :
<b style="color: gray;">מלבי"ם פירוש המילות</b> (טז-יז) וייראו, ר''ל אתה תרחם ציון ואז ייראו גוים את שם ה', והמאמרים מקבילים, וייראו גוים את שם ה' כי בנה ה' ציון, וכל מלכי הארץ את כבודך כי נראה בכבודו, השם, מורה על הפרסום מרחוק, והגוים הפחותים שלא יראו את כבוד ה', ייראו מחמת פרסום שמו הנשמע מרחוק ע''י מה שיבנה ציון באותות ומופתים, ומלכי הארץ שהם משכילים יותר ומבחינים עניני כבוד, הם יראו כבוד ה', שיתגלה אחרי הבנין ויתראה בכבודו הגדול :
<b style="color: gray;">מלבי"ם ביאור המילות</b> שם ה', כבודך. עמ''ש ישעיה (נ''ט י''ט) :
<h3>{יז}</h3>
כִּֽי־בָנָ֣ה יְהוָ֣ה צִיּ֑וֹן נִ֝רְאָ֗ה בִּכְבוֹדֽוֹ׃
<b style="color: gray;">מצודת דוד</b> כי בנה . בראותם אשר בנה ה' את ציון ונראה הוא שם בכבודו :
<h3>{יח}</h3>
פָּ֭נָה אֶל־תְּפִלַּ֣ת הָעַרְעָ֑ר וְלֹֽא־בָ֝זָ֗ה אֶת־תְּפִלָּתָֽם׃
<b style="color: gray;">רש"י</b> הערער . הצועק כמו ( ישעיה טו ) זעקת שבר יעטרו , ד''א ערער הרוס ונשחת כמו , ( לקמן קלז ) ערו ערו :
<b style="color: gray;">מצודת דוד</b> פנה . כי פנה אל תפלת נכה רוח המעורר תפלה בתמידות :
<b style="color: gray;">מצודת ציון</b> הערער . מלשון הערה ר''ל המעורר בתפלה :
<b style="color: gray;">מלבי"ם פירוש המילות</b> פנה, אמר העני המתפלל תפלה זאת, הגם שימי כצל נטוי ולא אראה את הגאולה, בכ''ז אבטח כי התפלה הזאת שאני מתפלל על הגאולה, הגם שהיא תפלת הערער היא נשמעת מה', (כמ''ש ה' שמעה תפלתי), ור''ל שכל התפלות שמתפללים בעת החורבן, בין תפלת הערער ה' פונה אליו, ובין תפלת הרבים, לא בזה את תפלתם, וה' שומע כל התפלות האלה ואוסף אותם ושומר אותם ליום נועד, וה' אומר.
<b style="color: gray;">מלבי"ם ביאור המילות</b> הערער. כמו והיה כערער בערבה, ומשתתף עם ערירי, עץ העומד בודד :
<h3>{יט}</h3>
תִּכָּ֣תֶב זֹ֭את לְד֣וֹר אַחֲר֑וֹן וְעַ֥ם נִ֝בְרָ֗א יְהַלֶּל־יָֽהּ׃
<b style="color: gray;">רש"י</b> תכתב זאת . כך יאמרו רואי הישועה תכתב הישועה הזאת לספר אותה לדור אחרון : ועם נברא . שנעשה בריה חדשה לצאת מעבדות לחרות מאופל לאור גדול :
<b style="color: gray;">מצודת דוד</b> תכתב . זאת הגאולה הזאת תהיה כתובה לזכרון לדור אחרון בכדי שהעם הנברא אז יהלל יה על הגאולה ההיא :
<b style="color: gray;">מלבי"ם פירוש המילות</b> תכתב זאת לדור אחרון, ה' מצוה למלאכיו שהתפלה שמתפללים בעת החורבן על הגאולה תכתב בספר זכרון לפניו לדור אחרון, ועם נברא, שאז יברא עם, אשר יהלל יה, שדור האחרון שיהיה בעת הגאולה הם יהללו יה, על. (כ-כא) כי השקיף ממרום קדשו לשמוע אנקת אסיר, שנאק וצעק לפניו ממאסרו בזמן הגלות, ומשמים אל ארץ הביט לפתח בני תמותה, מצייר שההשקפה לשמוע התפלה היא ממרום קדשו, שמציין שכינת עוזו בקדש למעלה מן המערכת, שמשם ישגיח ושומע תפלה, והפעולה לפתח בני תמותה הוא משמים דרך המערכת, שמסבב הצלתם עפ''י הטבע בנסים נסתרים :
<h3>{כ}</h3>
כִּֽי־הִ֭שְׁקִיף מִמְּר֣וֹם קָדְשׁ֑וֹ יְ֝הוָ֗ה מִשָּׁמַ֤יִם ׀ אֶל־אֶ֬רֶץ הִבִּֽיט׃
<b style="color: gray;">רש"י</b> אל ארץ הביט . לראות בעני עמו :
<b style="color: gray;">מצודת ציון</b> השקיף . ענין הבטה :
<b style="color: gray;">מלבי"ם ביאור המילות</b> השקיף, הביט. המשקיף הוא דרך החלון או הארובה ולרוב ישקיף מלמעלה למטה כמ''ש חז''ל, וכשלא בא אחריו פעל ראה הוא לרוב לרעה וכמ''ש חז''ל, חוץ ממ''ש השקיפה ממעון קדשך מן השמים, ופה בא אחריו פעל הביט, כאלו יתחיל להשקיף ממרום קדשו דרך השמים ומשם הביט :
<h3>{כא}</h3>
לִ֭שְׁמֹעַ אֶנְקַ֣ת אָסִ֑יר לְ֝פַתֵּ֗חַ בְּנֵ֣י תְמוּתָֽה׃
<b style="color: gray;">רש"י</b> תמותה . חולה למות אנמוריני''דא בלע''ז :
<b style="color: gray;">מצודת דוד</b> לפתח . להתיר קשרי האסורים להוליכם למיתה :
<b style="color: gray;">מצודת ציון</b> אנקת . ענין צעקת אנחה כמו באנוק חלל ( יחזקאל כו ) : לפתח . ענין התרת הקשר כמו מוסר מלכים פתח ( איוב יב ) :
<b style="color: gray;">מלבי"ם ביאור המילות</b> לפתח. מוסרותיהם. בני תמותה. הקרובים למות :
<h3>{כב}</h3>
לְסַפֵּ֣ר בְּ֭צִיּוֹן שֵׁ֣ם יְהוָ֑ה וּ֝תְהִלָּת֗וֹ בִּירוּשָׁלִָֽם׃
<b style="color: gray;">מצודת דוד</b> לספר בציון . למען יסופר בציון וגו' :
<b style="color: gray;">מלבי"ם פירוש המילות</b> (כב-כג) לספר, ר''ל לפתח בני תמותה כדי שהם יספרו אח''כ שם ה' ותהלתו בירושלים, לעתיד כשיקבצו עמים וממלכות לעבוד את ה', ושם ה' מורה על פרסום שמו שהוא בורא העולם ומחדשו ומנהיגו, זה יספרו בציון, ששם יושבים החכמים והכהנים שהם ידעו את שם ה', ותהלתו הוא מצד דרכיו והנהגתו רחום וחנון, זה ידעו אף ההמון שישבו בירושלים בכל העיר :
<h3>{כג}</h3>
בְּהִקָּבֵ֣ץ עַמִּ֣ים יַחְדָּ֑ו וּ֝מַמְלָכ֗וֹת לַעֲבֹ֥ד אֶת־יְהוָֽה׃
<b style="color: gray;">מצודת דוד</b> בהקבץ . בעת יתקבצו עמים וממלכות לעבוד את ה' :
<h3>{כד}</h3>
עִנָּ֖ה בַדֶּ֥רֶךְ (כחו) [כֹּחִ֗י] קִצַּ֥ר יָמָֽי׃
<b style="color: gray;">רש"י</b> ענה בדרך כחי . חוזר לקבלו הראשון כי נשאתני ותשליכני ימי כצל נטוי ענה בדרך אויבי כחי :
<b style="color: gray;">מצודת דוד</b> ענה . את זה יספרו לומר הנה מאז ענה האויב כוחי בדרך ובזה קצר ימי :
<b style="color: gray;">מצודת ציון</b> ענה . מלשון ענויים :
<b style="color: gray;">מלבי"ם פירוש המילות</b> ענה, שב המתפלל ויאמר, הגם שכבר נתיאשתי שאאריך ימים עד שאראה הישועה כמ''ש ימי כצל נטוי וכו' כי כבר ענה כחי בדרך ע''י רוב הגליות והטלטול, ובזה קצר ימי, בכל זה מתפלל שיאריך ימים עד שיראה הישועה בעיניו, ועז''א.
<h3>{כה}</h3>
אֹמַ֗ר אֵלִ֗י אַֽל־תַּ֭עֲלֵנִי בַּחֲצִ֣י יָמָ֑י בְּד֖וֹר דּוֹרִ֣ים שְׁנוֹתֶֽיךָ׃
<b style="color: gray;">רש"י</b> אומר . לה' : אלי . אתה : אל תעלני בחצי ימי . אל תסלק אותנו להשמידנו מן האדמה ביד אויבינו בחצי ימינו ומה הם ימינו כל ימות דור דורים שנותיך , הבטחת לקיימנו לפניך כמו שאמר בסוף המזמור ושנותיך לא יתמו וזרע עבדיך לפניך יכון :
<b style="color: gray;">מצודת דוד</b> אומר . והייתי אומר בתפלה הלא אלי אתה אל תסלקני מן העולם בחצי ימי : בדור וגו' . ר''ל בכל ימי הדורות בזמן השנים שקצבת ואל תסלקם בחצי ימיהם וכאומר לא על עצמו בלבד אני מתפלל כ''א על כל הדורות :
<b style="color: gray;">מצודת ציון</b> תעלני . ענין סלוק כמו כעלות גדיש בעתו ( שם ה' ) :
<b style="color: gray;">מלבי"ם פירוש המילות</b> אומר אלי אל תעלני בחצי ימי מן העוה''ז, בדור דורים שנותיך, מציין שהגם שה' למעלה מן הזמן ולא יתכן שנאמר שיש לו שנים וימים, בכ''ז מצד שהוא מנהיג את הדורות, והדורות מתנהגים כפי קצב הזמן מעשה ה' ניכר בכל דור ודור כמ''ש וזכרך לדור ודור, מצד זה יתיחסו הדורות אליו כשנים, שכמו ששנות האדם יחשבו כפי מספר הקיפי גלגל חמה, כן יחשבו שנותיו כפי מספר הדורות, שנמליץ על צד המליצה שכל דור ודור הוא שנה של מעלה, ר''ל שבו יתראה הנהגה חדשה ושינוי בהנהגה והיקף חדש, ועפ''ז יאמר בבקשתו שלא יעלהו אל שנותיו, שהם דור דורים, (שהם שנות ההשגחה העליונה כפי מה שנשיג אותה פועלת בעולם הזמני) לא יעלהו בחצי ימיו, שבזה תהיה השנה העליונה קצרה כמפי הראוי, אחר שאורך השנה העליונה הוא לפי אורך שנות הדור :
<b style="color: gray;">מלבי"ם ביאור המילות</b> אל תעלני. עלית הנפש לשמים, כמ''ש והרוח תשוב אל האלהים אשר נתנה, ופי' בחצי ימי בדור דורים, שימי יהיו רק חצי ימי הדור הראוי :
<h3>{כו}</h3>
לְ֭פָנִים הָאָ֣רֶץ יָסַ֑דְתָּ וּֽמַעֲשֵׂ֖ה יָדֶ֣יךָ שָׁמָֽיִם׃
<b style="color: gray;">רש"י</b> לפנים . מתחלה :
<b style="color: gray;">מצודת דוד</b> לפנים . אתה יסדת את הארץ מתחלה מאין ליש וכן השמים מעשי ידך המה וא''כ קדמת להם :
<b style="color: gray;">מצודת ציון</b> לפנים . מתחלה כמו וזאת לפנים בישראל ( רות ד' ) :
<b style="color: gray;">מלבי"ם פירוש המילות</b> לפנים, כי הנה ראינו שכל המציאות הנתון תחת הזמן לא יעמוד רגע על מצב אחד, כי הארץ אשר יסדת לפנים ושמים שהם מעשה ידיך, (מדמה הארץ כיסוד הבנין והשמים כגג הבנין למעלה) ובזה נכלל כל העולם המוחש הנתון תחת הזמן, אין להם מציאות אמתי משתי פנים, {{{א}}} מצד כי.
<h3>{כז}</h3>
הֵ֤מָּה ׀ יֹאבֵדוּ֮ וְאַתָּ֪ה תַ֫עֲמֹ֥ד וְ֭כֻלָּם כַּבֶּ֣גֶד יִבְל֑וּ כַּלְּב֖וּשׁ תַּחֲלִיפֵ֣ם וְֽיַחֲלֹֽפוּ׃
<b style="color: gray;">רש"י</b> כלבוש תחליפם . כאדם ההופך לבושו לפושטו :
<b style="color: gray;">מצודת דוד</b> המה יאבדו . סוף הדבר יהיה שהמה יאבדו ואתה תעמוד וא''כ גם תאחר להם . כלבוש . שפושט האדם ומחליפו באחר כן תחליף את העולם כמ''ש הנני בורא שמים חדשים וארץ חדשה ( ישעיה סה ) : ויחלופו . ר''ל כאשר תעשה כן תקום :
<b style="color: gray;">מצודת ציון</b> יבלו . ענין רקבון וכמישה כמו ועלהו לא יבול ( לעיל א' ) :
<b style="color: gray;">מלבי"ם פירוש המילות</b> המה יאבדו, כי כל שי''ל תחלה י''ל תכלה, ורק אתה תעמוד בלי השתנות, {{{ב}}} שגם בעת קיומם כולם כבגד יבלו, כי ההיולי פושט צורה ולובש צורה תמיד, והמשיל בזה שני משלים, {{{א}}} שכבגד יבלו מעצמם עת יניחו אותו ימים, כי כל מורכב מתפרד, {{{ב}}} מצד שההיולי פושט את מלבושיו פושט צורה ולובש צורה אחרת תמיד, כמי שמחליף את מלבושיו בכל פעם, ועז''א כלבוש תחליפם ויחלופו, ואתה הוא, רק שאתה הוא הדבר הקיים כמו העומד בעצמותו ובלתי משתנה, וגם שנותיך לא יתמו, שכבר אמרנו שהשנים שיתיחסו לה' הם הדורות המתחדשים, והם לא יתמו, ומפרש מי הם שנותיך, הם.
<b style="color: gray;">מלבי"ם ביאור המילות</b> כבגד, כלבוש. הבגד כולל כל הבגדים והלבוש הוא המיוחד ללבוש לצורך איזה ענין כנ''ל (כ''ב י''ט) וישעיה ס''ג א', ודרך להחליפו אח''כ :
<h3>{כח}</h3>
וְאַתָּה־ה֑וּא וּ֝שְׁנוֹתֶ֗יךָ לֹ֣א יִתָּֽמּוּ׃
<b style="color: gray;">רש"י</b> ואתה הוא . העומד וקיים :
<b style="color: gray;">מצודת דוד</b> ואתה הוא . אבל אתה דבר העומד בהוייתו ומתקיים ואין תשלום זמן לשנותיך :
<b style="color: gray;">מצודת ציון</b> הוא . ר''ל דבר העומד בהויתו ומתקיים : יתמו . מל' תם והשלמה :
<h3>{כט}</h3>
בְּנֵֽי־עֲבָדֶ֥יךָ יִשְׁכּ֑וֹנוּ וְ֝זַרְעָ֗ם לְפָנֶ֥יךָ יִכּֽוֹן׃
<b style="color: gray;">מצודת דוד</b> בני עבדיך . בני אברהם יצחק ויעקב ישכנו בה וזרעם יהיו נכון לפניך עד עולם ומוסב למעלה לומר את זה יספור לומר כזה וכזה התפללתי והנכם רואים כי שמע אלי :
<b style="color: gray;">מצודת ציון</b> יכון . מל' הכנה :
<b style="color: gray;">מלבי"ם פירוש המילות</b> בני עבדיך, שהם בני הצדיקים, הם ישכונו, שהגם שכל המציאות יתבטל, בדור הצדיקים שהם חלק אלוה ממעל עד שיתיחסו אליו כשנותיו (כי בם ובעבורם יפעול שנוים ותמורות בעולם הזמני) הם יתקיימו לעד וישכנו בלי כליה ואבדון, שהגם שתחרב העולם זרעם לפניך יכון, לעמוד לפניך בעולם הנשמות לאור באור פני מלך חיים :
<h2>תהילים פרק-קג</h2>
<h3>{א}</h3>
לְדָוִ֨ד ׀ בָּרֲכִ֣י נַ֭פְשִׁי אֶת־יְהוָ֑ה וְכָל־קְ֝רָבַ֗י אֶת־שֵׁ֥ם קָדְשֽׁוֹ׃
<b style="color: gray;">רש"י</b> ברכי נפשי . חמשה ברכי נפשי יש כאן כנגד חמשה עולמו' שאדם דר בהם כמו שאמרו רבותינו במסכ' ברכות דר במעי אמו ינק משדי אמו וכן כלם :
<b style="color: gray;">מצודת דוד</b> וכל קרבי . איברי הפנימים גם המה יברכו את שם קדשו :
<b style="color: gray;">מצודת ציון</b> קרבי . הם האיברים הפנימים כמו וקרבי לקיר חרש ( ישעיה וז ) :
<b style="color: gray;">תורה תמימה</b> אמר ר' יוחנן משום רבי שמעון בן יוחי מאי דכתיב פיה פתחה בחכמה ותורת חסד על לשונה כנגד מי אמר שלמה מקרא זה לא אמרו אלא כנגד דוד אביו שדר בחמשה עולמים ואמר שירה דר במעי אמו ואמר שירה שנאמר ברכי נפשי את ה' וכל קרבי את שם קדשו יצא לאויר העולם ונסתכל בכוכבים ומזלות ואמר שירה שנאמר ברכו ה' מלאכיו גבורי כח עושי דברו לשמוע בקול דברו ברכו ה' כל צבאיו וגו' וכו' נסתכל ביום המיתה ואמר שירה שנאמר ברכי נפשי את ה' ה' אלהי גדלת מאד הוד והדר לבשת מאי משמע דעל יום המיתה נאמר אמר רבה בר רב שילא מסיפא דעניינא דכתיב תסתיר פניך יבהלון תוסף רוחם יגועון וגו'<small><span style="color: gray;">ברכות י ע"א</span></small>
<b style="color: gray;">מלבי"ם פירוש המילות</b> לדוד, ידבר על הנהגת ה' וחסדיו עם נפש האדם הרוחנית, איך חושב מחשבות בל ידח ממנו נדח. ברכי נפשי את ה', יאמר אל נפשו הרוחנית שהיא בת אלהים וחלק אלוה ממעל, שתברך את ה' על החסדים שעושה עמה, וכל קרבי, הוא הגוף שהוא לבוש אל הנפש, יברכו את שם קדשו, כי הגוף החומרי לא ישיג את ה' בעצמו כמו שתשיגהו הנפש הרוחניית, רק כשומע את שמו מרחוק, ויברך את פרסום שמו מרחוק :
<b style="color: gray;">מלבי"ם ביאור המילות</b> ה', שם קדשו. השם יבוא לרוב בשאינו מכיר הדבר עצמו רק לשמע שמו מרחוק, עי' למעלה (ט' י''ח, ס''ו ד', ע''ו ב') ובכ''מ :
<h3>{ב}</h3>
בָּרֲכִ֣י נַ֭פְשִׁי אֶת־יְהוָ֑ה וְאַל־תִּ֝שְׁכְּחִ֗י כָּל־גְּמוּלָֽיו׃
<b style="color: gray;">מצודת דוד</b> כל גמוליו . גמול טובה שגמל עמך :
<b style="color: gray;">מלבי"ם פירוש המילות</b> ברכי נפשי את ה', היא ברכה פרטית על החסד שעושה עמה ביחוד, ואל תשכחי כל גמוליו, שהגמול הוא מה שעושה מפני התפעליות של אהבה שי''ל אל הנפש, שעי''ז הוא מקבלה בתשובה וסולח לעונה כמו שיפרש, וחז''ל אמרו (בברכות יו''ד) שעשה לה דדים במקום בינה (כי התשובה יונקת מבינה כנודע וכמ''ש ולבבו יבין ושב ורפא לו) טעמא מאי חד אמר שלא יסתכל במקום ערוה (תשובה מן העינים אשר זונים אחרי מינות), וחד אמר שלא יינק ממקום הטנופת (תשובה על חטא הבא ע''י כח התאוה) :
<h3>{ג}</h3>
הַסֹּלֵ֥חַ לְכָל־עֲוֹנֵ֑כִי הָ֝רֹפֵ֗א לְכָל־תַּחֲלֻאָֽיְכִי׃
<b style="color: gray;">מצודת ציון</b> עונכי . עונך והיו''ד יתירה וכן תחלואיכי חייכי המעטרכי נעוריכי בכולם היו''ד יתירה והיא דרך צחות הלשון :
<b style="color: gray;">תורה תמימה</b> אמר ר' אלכסנדרי א"ר חייא בר אבא אין החולה עומד מחליו עד שמוחלין לו על כל עונותיו שנאמר הסולח לכל עוניכי הרופא לכל תחלואיכי וכו'.<small><span style="color: gray;">נדרים מא ע"א</span></small>
אי הכי לימא רפואה בתרה דתשובה לא ס"ד דכתיב וישוב אל ה' וירחמהו ואל אלהינו כי ירבה לסלוח ומאי חזית דסמכת אהא סמוך אהא כתב קרא אחרינא הסולח לכל עוניכי הרופא לכל תחלואיכי הגואל משחת חייכי למימרא דגאולה ורפואה בתר סליחה היא והכתיב ושב ורפא לו ההוא לאו רפואה דתחלואים היא אלא רפואה דסליחה היא וכו'.<small><span style="color: gray;">מגילה טז ע"ב</span></small>
<b style="color: gray;">מלבי"ם פירוש המילות</b> הסולח, מפרש מ''ש כל גמוליו, מה שסולח לכל עונכי, ובזה הוא רופא לכל תחלואיכי, כי העון הוא חולי הנפש, וכמ''ש הרמב''ם בשמונה פרקיו שיש לנפש בריאות וחולי כמו שיש לגוף בריאות וחולי :
<h3>{ד}</h3>
הַגּוֹאֵ֣ל מִשַּׁ֣חַת חַיָּ֑יְכִי הַֽ֝מְעַטְּרֵ֗כִי חֶ֣סֶד וְרַחֲמִֽים׃
<b style="color: gray;">מצודת ציון</b> המעטרכי . מל' עטרה :
<b style="color: gray;">מלבי"ם פירוש המילות</b> הגואל, ובזה גואל חיי הנפש שלא תרד שחת לשאול ואבדון, וגם מעטרכי חסד ורחמים, ומפרש, שמעטר אותה בחסד במה שהוא.
<h3>{ה}</h3>
הַמַּשְׂבִּ֣יַע בַּטּ֣וֹב עֶדְיֵ֑ךְ תִּתְחַדֵּ֖שׁ כַּנֶּ֣שֶׁר נְעוּרָֽיְכִי׃
<b style="color: gray;">רש"י</b> תתחדש כנשר נעוריכי . כנשר הזה שמחדש כנפיו ונוצה משנה לשנה , ויש מדרש אגדה על מין נשר שכשמזקין חוזר לנערותו :
<b style="color: gray;">מצודת דוד</b> כנשר . כמו הנשר מחדש כנפיו מעשר שנים לעשר שנים חוזר הוא לימי נעוריו כן תתחדש ימי נעורים באמיץ כח ובבריאות :
<b style="color: gray;">מצודת ציון</b> עדיך . הפה תקרא כן כמו עדיו לבלום ( לעיל ל''ב ) :
<b style="color: gray;">מלבי"ם פירוש המילות</b> המשביע בטוב עדיך, שבעודה כלואה בגוי' משביעה אותה בטוב נפשי, מה שנתן לה תורה ומצות שהם מזון הנפש מצד חסדי ה' עליה, ונגד מ''ש המעטרכי רחמים, מפרש תתחדש כנשר נעוריכי, שבעת תצא מן הגוף תתחדש כנשר אשר ימרטו נוצותיו ויתחדש בנוצות וכנפים חדשים בם יגביה עוף לשמים, כן אחר שתפשט גופה העפרורי תלבש מחלצות בם תעוף אל מעונה ואל בית אביה :
<b style="color: gray;">מלבי"ם ביאור המילות</b> עדיך. מלשון עוד, מציין המציאות שהיא עודה בעולם :
<h3>{ו}</h3>
עֹשֵׂ֣ה צְדָק֣וֹת יְהוָ֑ה וּ֝מִשְׁפָּטִ֗ים לְכָל־עֲשׁוּקִֽים׃
<b style="color: gray;">מצודת דוד</b> ומשפטים . עושה משפט לכל עשוקים :
<b style="color: gray;">מצודת ציון</b> עשוקים . מלשון עושק וגזל :
<b style="color: gray;">מלבי"ם פירוש המילות</b> עושה צדקות ה', הגם שמצד המשפט ודין הגמור היה מחויב שהנפש החטאת היא תמות, אינו מתנהג עמה במדת המשפט רק עפ''י הצדקה העליונה, אשר לא תשקיף על מעשה האדם ועל מדת הדין רק יתחסד עמה כפי מדת צדקתו, ומשפטים לכל עשוקים ובמדת המשפטים לא יתנהג רק במה שחטא בין אדם לחברו, שבזה יעשה משפט לעשוקים כפי מדת הדין, ואין מועיל תשובה עד שישיב את העשק :
<b style="color: gray;">מלבי"ם ביאור המילות</b> צדקות ומשפטים, הבדלם מבואר בכ''מ עי' ישעיה נ''ט :
<h3>{ז}</h3>
יוֹדִ֣יעַ דְּרָכָ֣יו לְמֹשֶׁ֑ה לִבְנֵ֥י יִ֝שְׂרָאֵ֗ל עֲלִילֽוֹתָיו׃
<b style="color: gray;">רש"י</b> יודיע דרכיו . מודיע דרכיו למשה :
<b style="color: gray;">מצודת דוד</b> יודיע . דרכי טובו הודיע למשה : לבני וגו' . כפל הדבר במ''ש :
<b style="color: gray;">מצודת ציון</b> עלילותיו . מעשיו :
<b style="color: gray;">מלבי"ם פירוש המילות</b> (ז-ח) יודיע, וזאת הודיע למשה שזה מרדכי ה' שהוא רחום וחנון ארך אפים שכ''ז ממדת הצדקה העליונה, וה' הולך בדרכים הללו, ויש הבדל בין דרכים ובין עלילות, שהעלילות הם הפועלות הצומחות מתכונות נפשיות, והנה ב''י הם חושבים שמה שהוא רחום וחנון היה אצלו כעלילות ותכונות נפשיות, שמתפלל ממדת הרחמים או ממדת החנינה, כי מדות האלה אצל בני אדם שרשם הם מתכונות נפשיות, ע''י שיתעורר לרחמים וחמלה, ונאמרו להם על השי''ת כדי לשבר את האזן כפי מה שהם אצל בשר ודם, עד שהם חושבים שהם עלילות והתפעליות נפשיות, כלשון בני אדם שמרחמים ומאריכים אף, אבל למשה הודיע דרכיו, שה' לא יתפעל משום דבר, ואין הרחמים הנאמרים עליו ית' כמו הרחמים הנאמרים אצלינו, רק הם אצלו דרכים ומנהגים קבועים והוא ית' בלתי מתפעל ומשתנה משום דבר :
<b style="color: gray;">מלבי"ם ביאור המילות</b> דרכיו, עלילותיו. דרך הוא המנהג, ועלילה היא הפעולה ששרשה מתכונת נפשיית (כמ''ש ירמיה י''ח א'), וזה המבדיל בין עלילה ובין מעשה ופעולה, וגם ר''ל למשה הודיע דרכיו הפנימים, ובני ישראל ישיגו עת יצא מכח אל הפועל וידעו הכחות ע''י הפעולות :
<h3>{ח}</h3>
רַח֣וּם וְחַנּ֣וּן יְהוָ֑ה אֶ֖רֶךְ אַפַּ֣יִם וְרַב־חָֽסֶד׃
<b style="color: gray;">מצודת דוד</b> רחום וגו' . ר''ל ואלו הם דרכי טובו , רחום וגו' :
<h3>{ט}</h3>
לֹֽא־לָנֶ֥צַח יָרִ֑יב וְלֹ֖א לְעוֹלָ֣ם יִטּֽוֹר׃
<b style="color: gray;">מצודת דוד</b> לא לנצח יריב . אף אם יריב עם החוטאים מ''מ לא לנצח יריב כי ישוב ירחם :
<b style="color: gray;">מצודת ציון</b> יטור . ענין שמירת האיבה בלב כמו לא תקום ולא תטור ( ויקרא יט ) :
<b style="color: gray;">מלבי"ם פירוש המילות</b> לא לנצח יריב, יש הבדל בין לנצח ובין לעולם, שלעולם מציין העולם של הגוף, ולנצח מציין הנצחיות של הנפש, ויש הבדל בין יריב ובין יטור, שיריב הוא שיריב עמו ומעניש אותו, והנוטר שומר השנאה בלב ואינו מעניש תיכף, אומר שמחסדי ה' שעת יריב עם האדם ומעניש אותו לא יריב עמו בעולם הבא להכרית את נצחיות הנפש רק יריב עמו בעולם הזה, ומשלם לו ענשו פה שהוא עולם זמני לא נצחי, כדי שלא יעניש את הנפש שעונשה נוגע בנצחיותה שהיא לנצח, ולכן לא יטור השנאה לעולם בלב, רק יריב ויעניש בעולם הזה כדי שלא יצטרך לענשו בעולם הבא :
<b style="color: gray;">מלבי"ם ביאור המילות</b> לעולם, לנצח, יריב, יטור. עי' ירמיה ג' :
<h3>{י}</h3>
לֹ֣א כַ֭חֲטָאֵינוּ עָ֣שָׂה לָ֑נוּ וְלֹ֥א כַ֝עֲוֹנֹתֵ֗ינוּ גָּמַ֥ל עָלֵֽינוּ׃
<b style="color: gray;">מצודת דוד</b> לא כחטאינו . אף גמול העונש לא יעשה בערך החטא :
<b style="color: gray;">מצודת ציון</b> גמל . ענין תשלום השכר :
<b style="color: gray;">מלבי"ם פירוש המילות</b> לא, יש הבדל בין החטא ובין העון, שהחטא הוא מצד השוגג או ע''י התאוה והעון הוא ע''י עוות השכל שכופר במצוה או במצוה עליה, ויש הבדל בין עשה ובין גמל, שהגמול הוא לפי התפעליות אהבה או איבה, והנה על החטא לא שייך התפעליות שנאה ואיבה, כי הי' כמוכרח ע''י התאוה או השגגה, ועז''א שלא עשה לנו כחטאינו שלא העניש כפי החטא, ומוסיף שגם על העון שהיא במזיד, שע''ז שייך גמול, שיגמלהו כפי שנאתו עפ''י שעשה להכעיס ובשאט נפש, בכ''ז לא כעונותינו גמל עלינו, ובזה מפרש מדת ארך אפים שהזכיר בפסוק ח' :
<b style="color: gray;">מלבי"ם ביאור המילות</b> כחטאינו, כעונותינו. הבדלם מבואר בכ''מ. עשה, גמל. כ''מ שנאמר גמול נקשר עמו הפעליות אהבה או איבה, עי' למעלה י''ח כ''א :
<h3>{יא}</h3>
כִּ֤י כִגְבֹ֣הַּ שָׁ֭מַיִם עַל־הָאָ֑רֶץ גָּבַ֥ר חַ֝סְדּ֗וֹ עַל־יְרֵאָֽיו׃
<b style="color: gray;">מצודת דוד</b> כגבוה . כערך רוב גבהות השמים על הארץ כן הוא רוב התגברות חסדו על יריאיו כי אף אם חטאו ליראים יתחשבו מול הסרים מה' :
<b style="color: gray;">תורה תמימה</b> תדע שהרי חמה במזרח הכל מסתכלין בה חמה במערב הכל מסתכלין בה חמה באמצע רקיע אין הכל מסתכלין בה וחכמים אומרים זה וזה כאחד שוין שנאמר כגבוה שמים על הארץ [וגו'] כרחוק מזרח ממערב ואי חד מינייהו נפיש נכתוב תרווייהו כי ההוא דנפיש ואלא חמה באמצע רקיע מ"ט אין הכל מסתכלין בה משום דקאי להדיא ולא כסי ליה מידי וכו'.<small><span style="color: gray;">תמיד לא ע"ב</span></small>
אמר רב חסדא על הארץ בשיטה אחרונה א"ד בסוף שיטה ואיכא דאמרי בתחלת שיטה מ"ד בסוף שיטה כגבוה שמים על הארץ ומ"ד בתחילת שיטה כי היכי דמרחקא שמים מארץ א"ר חלבו חזינא ליה לרב הונא דכריך לה מאחד כלפי שמע ועושה פרשיותיה סתומות וכו'.<small><span style="color: gray;">מנחות לא ע"ב</span></small>
<b style="color: gray;">מלבי"ם פירוש המילות</b> כי כגבוה שמים על הארץ, כמו שמה שנאמר שהשמים גבוהים מן הארץ לא יכנס בגדר ההצטרפות כלל, שלא יתכן לאמר שדבר אחד גבוה מחברו רק אם גם השני יש לו איזה גובה, לא כן בזה שהשמים גבוהים והארץ בתכלית המטה, כן באופן זה גבר חסדו על יראיו, שאינו לפי ערכם וזכותם, עד שנאמר שנתן להם חסד יותר מן הראוי לפי מעשיהם, רק הוא חסד גמור שאין להם הכנה וזכות כלל לזה, כי מעשיהם שפלים בתכלית, ואין להם ערך כלל נגד חסדי ה' הגבוהים מעל גבוה, (ובזה פירש מדת רב חסד שהזכיר) :
<h3>{יב}</h3>
כִּרְחֹ֣ק מִ֭זְרָח מִֽמַּֽעֲרָ֑ב הִֽרְחִ֥יק מִ֝מֶּ֗נּוּ אֶת־פְּשָׁעֵֽינוּ׃
<b style="color: gray;">מצודת דוד</b> הרחיק . כי מעביר ראשון ראשון ומוחל עליהם :
<b style="color: gray;">מלבי"ם פירוש המילות</b> כרחק מזרח ממערב, הנה יש רוחב של מערב ממזרח ורוחק של מזרח ממערב, ר''ל שבצד ההילוך היומי שהשמש הולכת בכל יום ממזרח למערב, מזרח הוא העקר, ונופל על הלשון לאמר כרחוק מזרח ממערב, אבל בצד ההילוך השנתיי שבו תסבב השמש בגלגלה ממערב למזרח, מערב הוא העקר ויפול על הלשון לאמר כרחוק מזרח ממערב, ור''ל שפשעינו רחוקים ממנו רוחק גדול כמו הרוחק של מזרח ממערב שהוא מהלך של שס''ה ימים, לא כרוחק של מערב ממזרח שהוא רק מהלך של יום אחד. והמליצה בזה, כי ידוע דעת הקדמונים שתנועת השמש העצמיית היא ממערב למזרח, רק שגלגל היומי מכריח אותה ומסבב אותה בכל יום ממזרח למערב, והיא עצמה תלך בגלגלה ממערב למזרח, ובזה נראה שתנועתה העצמיית היא כבדה מאד ועצלה, אבל התנועה ההכרחית היא נמהרה, וכן הוא בתנועת נפש האדם שתנועתה העצמיית שתלך בדרכי ה' ולשלמותה ואשרה העצמיי היא עצלה מאד, יען שתנועתה ההכרחיית שיניע אותה היצר להבל העולם שהיא חוץ מטבעה, היא נמהרה מאד, ובא בכח גדול וביד חזקה, ומצד זה ירחיק ממנו את פשעינו, שאינם התנועה העצמיית לנו רק התנועה ההכרחיית, כרחוק מזרח ממערב שג''כ התנועה העצמיית כבדה מאד, (וזה ממדת החנינה שחשב בפ' ח') :
<h3>{יג}</h3>
כְּרַחֵ֣ם אָ֭ב עַל־בָּנִ֑ים רִחַ֥ם יְ֝הוָ֗ה עַל־יְרֵאָֽיו׃
<b style="color: gray;">תורה תמימה</b> למחר אמר להו לרבנן נפתח ברבוותא אחאב אח לשמים אב לעבודת כוכבים אח לשמים דכתיב אח לצרה יולד אב לעבודת כוכבים דכתיב כרחם אב על בנים וכו'.<small><span style="color: gray;">סנהדרין קב ע"ב</span></small>
<b style="color: gray;">מלבי"ם פירוש המילות</b> כרחם אב על בנים, שזה בא אם מפני הקורבה הטבעיית שי''ל עמהם, אם מפני שיודע טבעם ותכונותיהם שהם שובבים בטבעם ודנם לכף זכות, כן רחם ה' על יראיו, מצד שהנפש חלק אלוה וי''ל קורבה עמה, ומצד שיודע שהגוף מעכב בעדה מלכת בדרכי ה', (וזה ממדת רחום) :
<h3>{יד}</h3>
כִּי־ה֖וּא יָדַ֣ע יִצְרֵ֑נוּ זָ֝כ֗וּר כִּי־עָפָ֥ר אֲנָֽחְנוּ׃
<b style="color: gray;">רש"י</b> זכור כי עפר אנחנו . זכור הוא ולא שכח שאנחנו עפר ויודע שאנוש כחצר ימיו וגו' :
<b style="color: gray;">מצודת דוד</b> יצרנו . יצירתנו אשר הוא מעפר וא''א להפרד מכל וכל מתאוות הגוף : זכור . ותמיד זכור לפניו שאנחנו עפר וכפל הדבר במ''ש :
<b style="color: gray;">מצודת ציון</b> יצרנו . מלשון יצירה ובריאה :
<b style="color: gray;">מלבי"ם פירוש המילות</b> כי, מבאר מפני שמכיר ויודע סבת מהירת התנועה ההכרחיות אל החטא, כי הוא ידע יצרנו, שיצר הלב מניע את הנפש הפך מדרכי ה', וה' יודע, {{{א}}} כח היצר שתנועתו חזקה מאד ושולט על כחות הנפשיות, {{{ב}}} יודע עצלות התנוה העצמיית של הנפש, מפני כי עפר אנחנו, והעפר מכביד על הנפש וקשה לה להניע אותו, ר''ל שנקל מאד אל הנפש לחטוא, מפני שיצר הרע כחו רב ותנועותיו וציוריו ממהרות קודם לציורי הנפש אל הטוב, וקשה לה לעשות מעשים טובים שהיא תנועתה העצמיית כי כבד עליה העפר והחומר העכור :
<b style="color: gray;">מלבי"ם ביאור המילות</b> זכור. דבר זה זכור לפניו תמיד :
<h3>{טו}</h3>
אֱ֭נוֹשׁ כֶּחָצִ֣יר יָמָ֑יו כְּצִ֥יץ הַ֝שָּׂדֶ֗ה כֵּ֣ן יָצִֽיץ׃
<b style="color: gray;">מצודת דוד</b> אנוש . ר''ל עם כי ימי האדם חולפים מהרה כחציר המתייבש מהר מחום השמש : כציץ . כמו פרחי השדה הכלים במעט זמן כן הוא פריחת האדם והצלחתו :
<b style="color: gray;">מלבי"ם פירוש המילות</b> אנוש, וגם ישקיף ברחמיו על שחיי האדם קצרים, והמה מהבל יחד מהשיג את שלימותו, מצד שני ענינים, {{{א}}} כי אנוש כחציר ימיו, שהחציר מתיבש לפני כל העשבים, וכן חיי האדם קצרים ואין לו זמן לקנות שלמות, {{{ב}}} כי כציץ השדה כן יציץ, כמו שהציץ אין בו ממש גם בעודהו באבו כן גם בחייו עניניו הבל ותהו :
<b style="color: gray;">מלבי"ם ביאור המילות</b> כחציר, כציץ. עי' מ''ש ישעיה מ' :
<h3>{טז}</h3>
כִּ֤י ר֣וּחַ עָֽבְרָה־בּ֣וֹ וְאֵינֶ֑נּוּ וְלֹא־יַכִּירֶ֖נּוּ ע֣וֹד מְקוֹמֽוֹ׃
<b style="color: gray;">רש"י</b> רוח עברה בו . אם עברה חולי של מיתה :
<b style="color: gray;">מצודת דוד</b> כי רוח . כאשר עברה בו רוח קימעא של זעם אז אינו עוד בעולם ואם היה חוזר למקומו לא היו מכירים בו באנשי מקומו כי נשכח מלבם וכאומר אם כן הוא פן יאמר האדם איה א''כ חסד האל :
<b style="color: gray;">מלבי"ם פירוש המילות</b> כי, מפרש נגד מ''ש אנוש כחציר ימיו כי רוח עברה בו ואיננו, כמו שהרוח מייבש את החציר כן ימות מהרה, ונגד מ''ש כציץ השדה כן יציץ מפרש שלא יכירנו עוד מקומו. שאינו דומה כחציר שגם אחר שנתלש יש בו ממש רק כציץ שנובל ואין בו ממש כלל עד שמקומו לא יכירנו עוד :
<h3>{יז}</h3>
וְחֶ֤סֶד יְהוָ֨ה ׀ מֵעוֹלָ֣ם וְעַד־ע֭וֹלָם עַל־יְרֵאָ֑יו וְ֝צִדְקָת֗וֹ לִבְנֵ֥י בָנִֽים׃
<b style="color: gray;">מצודת דוד</b> וחסד . כאומר לא כן הוא כי חסד ה' על יראיו מכל אומה ולשון מהעולם הזה עד עולם הנשמות ושמורה לו החסד על העולם ההוא : וצדקתו . צדקת ה' על יראיו שמורה היא לבני בנים ולא יבוטל א''כ החסד לא בעוה''ז ולא בעוה''ב :
<b style="color: gray;">תורה תמימה</b> וא"ר אלעזר כל העושה צדקה ומשפט כאילו מילא כל העולם כולו חסד שנאמר אוהב צדקה ומשפט חסד ה' מלאה הארץ שמא תאמר כל הבא לקפוץ קופץ ת"ל מה יקר חסדך אלהים (חסד ה' מלאה הארץ) וגו' יכול אף ירא שמים כן ת"ל וחסד ה' מעולם ועד עולם על יראיו וכו'.<small><span style="color: gray;">סוכה מט ע"ב</span></small>
ענוה מביאה לידי יראת חטא דכתיב עקב ענוה יראת ה' יראת חטא מביאה לידי חסידות דכתיב וחסד ה' מעולם ועד עולם על יראיו וכו'.<small><span style="color: gray;">שקלים ט ע"ב</span></small>
<b style="color: gray;">מלבי"ם פירוש המילות</b> וחסד, אולם לעומת זה יעשה ה' חסד עם הנפש, אם נגד מ''ש שהגוף מת ואינו מאריך ימים, הנפש תשאר בהשארותה קיימת לנצח, עד שחסד ה' מעולם ועד עולם על יראיו, שאחר שיסתלק מן העולם הזה תלוהו חסד ה' אל עולם השני שהוא עולם הנצחי, ששם יחיה בנעימות נצח, וגם צדקתו שמור בעוה''ז לבני בנים, וזה לאלה השומרים בריתו וזוכרי פקודיו. שכן ישמור להם ה' הברית והחסד :
<h3>{יח}</h3>
לְשֹׁמְרֵ֥י בְרִית֑וֹ וּלְזֹכְרֵ֥י פִ֝קֻּדָ֗יו לַעֲשׂוֹתָֽם׃
<b style="color: gray;">מצודת דוד</b> לשומרי . מוסב למעלה לומר לבני הבנים אשר הם שומרי בריתו : ולזכרי וגו' . כפל הדבר במ''ש :
<h3>{יט}</h3>
יְֽהוָ֗ה בַּ֭שָּׁמַיִם הֵכִ֣ין כִּסְא֑וֹ וּ֝מַלְכוּת֗וֹ בַּכֹּ֥ל מָשָֽׁלָה׃
<b style="color: gray;">רש"י</b> משלה . מושלת :
<b style="color: gray;">מצודת דוד</b> ה' בשמים . ר''ל על כי הכין כסאו בשמים ממעל לכן אף לזה משלה מלכותו בכל כי אף אם חלש למעלה לגבור יחשב ומכ''ש גבור למעלה :
<b style="color: gray;">מלבי"ם פירוש המילות</b> ה' בשמים הכין כסאו, הגם שהכין כסא הנהגתו בשמים, שהנהגת העולם הולך כפי חקי הטבע הקבועים בשמים, בכ''ז מלכותו בכל משלה, ינהיג ג''כ הנהגה השגחיית בדבר מלך שלטון ומושל על המערכת להנהיג ג''כ הנהגה לפי המעשה והשכר והעונש, לשלם לצדיקים כפועל ידם :
<h3>{כ}</h3>
בָּרֲכ֥וּ יְהוָ֗ה מַלְאָ֫כָ֥יו גִּבֹּ֣רֵי כֹ֭חַ עֹשֵׂ֣י דְבָר֑וֹ לִ֝שְׁמֹ֗עַ בְּק֣וֹל דְּבָרֽוֹ׃
<b style="color: gray;">מצודת דוד</b> לשמוע . ר''ל לא יעשו בעבור קבול שכר כי עושים דברו בעבור לשמוע בקול דברו וזה כל מגמתם :
<b style="color: gray;">תורה תמימה</b> אמר רבי אלעזר בשעה שהקדימו ישראל נעשה לנשמע יצתה בת קול ואמרה להן מי גילה לבני רז זה שמלאכי השרת משתמשין בו דכתיב ברכו ה' מלאכיו גבורי כח עושי דברו לשמוע בקול דברו ברישא עושי והדר לשמוע וכו'.<small><span style="color: gray;">שבת פח ע"א</span></small>
כי הא דרבי חנינא בר פפי תבעתיה ההיא מטרוניתא אמר מלתא ומלי נפשיה שיחנא וכיבא עבדה היא מילתא ואיתסי ערק טשא בההוא בי בני דכי הוו עיילין בתרין אפילו ביממא הוו מיתזקי למחר אמרו ליה רבנן מאן נטרך אמר להו שני נושאי קיסר שמרוני כל הלילה אמרו ליה שמא דבר ערוה בא לידך וניצלת הימנו דתנינא כל הבא דבר ערוה לידו וניצל הימנו עושין לו נס גבורי כח עושי דברו לשמוע בקול דברו וכו'.<small><span style="color: gray;">קידושין לט ע"ב</span></small>
בזמן שהכהנים מברכים את העם מה הן אומרים אמר ר' זירא אמר רב חסדא ברכו ה' מלאכיו גבורי כח וגו' ברכו ה' כל צבאיו משרתיו עושי רצונו ברכו ה' כל מעשיו בכל מקומות ממשלתו ברכי נפשי את ה' וכו'.<small><span style="color: gray;">סוטה לט ע"ב</span></small>
<b style="color: gray;">מלבי"ם פירוש המילות</b> ברכו עתה סיים את דבריו בהזכירו הנהגת ה' בשלשה עולמות אשר ברא, (הא') הברכה והשפע אשר ישפיע ה' בעולם המלאכים על שמצד זה ברכו ה' מלאכיו, והמלאכים הם העומדים מוכנים אל משלחת ה' להפליא פלאות ולשדד הטבע בעת הצורך, שזה יעשה ע''י המלאכים שהם למעלה מן הכסא שהיא המערכת כמ''ש שרפים עומדים ממעל לו, ר''ל ממעל להכסא, ואם אין להם חקים קבועים ועבודה קבועה, כי לא ינהיג ה' הנהגה הנסיית רק לפעמים בעת הצורך, וע''כ נקראו מלאכיו, שהמלאך ילך בשליחות נכבד ורק לפרקים, והם גבורי כח כי הם ישדדו המערכת בגבורה, והם עושי דברו, כי לא ילכו רק בעת אשר יגיע להם דבר מיוחד ופקודה מאת יוצרם, ועז''א לשמוע בקול דברו :
<b style="color: gray;">מלבי"ם ביאור המילות</b> (כ-כא) מלאכיו, משרתיו. המלאך הוא ההולך בשליחות נכבד. והונח על המלאכים שישלחם ה' לענינים נכבדים אל עשיית הפלאים והגעת הנבואה לנביאים וכדומה, והמשרת עומד לשרת תמיד, ועי' לקמן (ק''ד ד'), וצבאיו הם החיל ובא על צבא הכוכבים העומדים במשמרתם כפי רצון ה' :
<h3>{כא}</h3>
בָּרֲכ֣וּ יְ֭הוָה כָּל־צְבָאָ֑יו מְ֝שָׁרְתָ֗יו עֹשֵׂ֥י רְצוֹנֽוֹ׃
<b style="color: gray;">מצודת דוד</b> כל צבאיו . צבא השמים כוכבים ומזלות :
<b style="color: gray;">מלבי"ם פירוש המילות</b> ברכו ה' כל צבאיו, הוא העולם הגלגלים וצבא המערכת והם משרתיו, כי הם המשרתים בקביעות לא רק לפרקים, והם עושי רצונו, לא ימתינו עד דבור מיוחד, כי הרצון הקדום שרצה בעת הבריאה שאז קבע חקיהם ויעמידם לעד לעולם חק נתן ולא יעבור, רצון זה יעשו בקביעות בלי הפסק :
<h3>{כב}</h3>
בָּרֲכ֤וּ יְהוָ֨ה ׀ כָּֽל־מַעֲשָׂ֗יו בְּכָל־מְקֹמ֥וֹת מֶמְשַׁלְתּ֑וֹ בָּרֲכִ֥י נַ֝פְשִׁ֗י אֶת־יְהוָֽה׃
<b style="color: gray;">רש"י</b> ברכו ה' כל מעשיו . אשר הם בכל מקומות שממשלתו שם :
<b style="color: gray;">מצודת דוד</b> בכל מקומות . אשר הם בכל מקומות ממשלתו והוא כל העולם :
<b style="color: gray;">מלבי"ם פירוש המילות</b> ברכו ה' כל מעשיו, הם ברואי עולם השפל שהיא גמר המעשה, בכל מקומות ממשלתו, כי ממשלתו מגיע גם בעולם השפל הלז, אם ע''י הנהגת המלאכים בדרך הפלאי, אם ע''י הנהגת המערכת בדרך הטבע, ברכו נפשי את ה', כי היא הכוללת כל העולמות, שמצד הגוף היא כטבע עולמית שלמטה שחקיהם קבועים, ומצד עצמה היא כעולם המלאכי' לשדד טבע גופה ולשמוע בקול דברו, וה' הרכיב בה כל מעשה בראשית וכל העולמות, עד שהיא תברך את ה' כנגד כולם, ועמש בזה באורך באה''ש דרוש ג' :
<h2>תהילים פרק-קד</h2>
<h3>{א}</h3>
בָּרֲכִ֥י נַפְשִׁ֗י אֶת־יְה֫וָ֥ה יְהוָ֣ה אֱ֭לֹהַי גָּדַ֣לְתָּ מְּאֹ֑ד ה֭וֹד וְהָדָ֣ר לָבָֽשְׁתָּ׃
<b style="color: gray;">מלבי"ם פירוש המילות</b> ברכי נפשי את ה', אחר שברך את ה' על הנהגת הנפש וההשגחה הנראה בזה, בא לברך על כלל הבריאה שברא את האדם הגדול שהוא העולם, ואיך סדר הכל בחכמה ובהשגחה יתירה שכל אחד תכלית לחברו עד האדם שהוא תכלית כל הבריאה. ה' אלהי גדלת מאד, ר''ל אתה מצד עמך כמו שאתה בחביון עוזך, אתה גדול מאד, ואין לנו בזה שום השגה וידיעה, אך בך כלול כל המציאות מראש ועד סוף, שע''ז מורה שם גדול, וכאשר עלה ברצונך הנעלם להוציא את העולמות מעצמותך הנעלם, אז הוד והדר לבשת, שהוא התגלות הספירות והאורות העליונות שהם מעטה לבושו, שבם התלבש כהדין קמצא דלבושיה מיניה וביה להוציא יש מאין, ויש הבדל בין הוד ובין הדר, שההוד הוא פנימי מהדר, וכן היה אורות וכלים, אור מקיף לאור פנימי, נשמה ונשמה לנשמה :
<b style="color: gray;">מלבי"ם ביאור המילות</b> גדלת. פעל או שם גדול הנזכר אצל ה', יציין לרוב על שהוא סבת כל הדברים מראש ועד סוף כמ''ש בכ''מ. הוד והדר. התבאר בס' התו''ה (קדושים סי' ל''ח) שהוד הוא פנימי מן הדר, ואצל ה' מורה על אור הפנימי הטמור וגנוז. והדר הוא הדרו החיצוני שבו יתגלה, והאצילות והבריאה שע''י יוכר ה' לבריותיו ויתגלה יכונו בשם לבושים, שהמדות הם המלבושים, וסימניך ולבש הכהן מדו בד :
<h3>{ב}</h3>
עֹֽטֶה־א֭וֹר כַּשַּׂלְמָ֑ה נוֹטֶ֥ה שָׁ֝מַ֗יִם כַּיְרִיעָֽה׃
<b style="color: gray;">רש"י</b> עוטה אור . ברקיע כשלמה :
<b style="color: gray;">מצודת דוד</b> עוטה . מלביש את העולם באור כשלמה המעטף גוף האדם : נוטה שמים . סביב הארץ כאדם הנוטה יריעה :
<b style="color: gray;">מצודת ציון</b> עוטה . ענין עטיפה כמו כבגד יעטה ( לקמן קט ) : כשלמה . כמלבוש : כיריעה . כוילון :
<b style="color: gray;">מלבי"ם פירוש המילות</b> עוטה אור, ספר תחלה בריאת האור, שמן האור הנעלם דלא ידיע ולא אתידע, הוציא אור אחר ההשתלשלות אור השכל והשכליים עד שנתגשם באור המוחש, וכמו שיסתתר הלובש תחת לבושו כן יסתתר המאציל העליון תחת לבוש האורה, וכמו שהאור הבוקע דרך השלמה היא רק נקבי משכיות, ואינו דומה כאור הבוקע דרך החלון, כן התעטף והסתתר תחת האור הזה עד שלא נשיג מן האור הנעלם רק ניצוצות דקות במשכיות לבב, וכמו שהעוטה מתכסה יותר מן הלובש, כי הלבוש מכוון למדת הגוף ויושג מדת הגוף לפי מדת הלבוש, לא כן העוטה, וכן נעלם המאציל בתכלית ההעלמה, וכבר בארתי בפי' מעשה בראשית שהאור שנברא ביום הראשון לא ניתן בנרתיק עד יום הרביעי שנבראו המאירות, וזה הבדל בין אור ובין מאור, והאור הזה סבב בפעם אחד ונמצא י''ב שעות בכל סביבות הכדור, ועז''א עוטה אור כשלמה. נוטה שמים כיריעה, אחר מאמר ויהיה אור בא מאמר ויהיה רקיע, ויקרא אלהים לרקיע שמים, וכבר החזקתי בפי' מעשה בראשית כדעת המפרשים ששם רקיע נאמר על מקום עליית האדים בעיגול הנשימה ששם יתהוו העננים והמטר, ושם בארתי שע''י האור נעשה הרקיע, ר''ל התחילו האדים לעלות ונקבע מקום הסגריר ששם יתקבצו בעבים, וזה נוטה שמים כיריעה :
<b style="color: gray;">מלבי"ם ביאור המילות</b> עוטה. הוא המעטיף על כל הבגדים מלמעלה, עמ''ש ישעיה נ''ט :
<h3>{ג}</h3>
הַ֥מְקָרֶֽה בַמַּ֗יִם עֲ‍ֽלִיּ֫וֹתָ֥יו הַשָּׂם־עָבִ֥ים רְכוּב֑וֹ הַֽ֝מְהַלֵּ֗ךְ עַל־כַּנְפֵי־רֽוּחַ׃
<b style="color: gray;">מצודת דוד</b> המקרה . עשה תקרת עליותיו במים והם המים העליונים אשר מעל השמים שהם כתקרה לעלייה : רכובו . להיות מרכבה לכל אשר יחפוץ יטם כהרוכב את מרכבו : המהלך . מוליך העבים במרוצה על ידי הרוח הנושב ועופף כבעל כנף :
<b style="color: gray;">מצודת ציון</b> המקרה . ענין כסוי הבית כמו המה קרוהו ( נחמיה ג ) : עליותיו . מל' עליה והוא חדר ממעל לחדר : עבים . עננים :
<b style="color: gray;">תורה תמימה</b> א"ל בת קיסר לר' יהושע בן חנניה אלהיכון נגרא הוא דכתיב המקרה במים עליותיו אימא ליה דנעביד לי חדא מסתוריתא אמר לחיי בעא רחמי עלה ואינגעה אותבה בשוקא דרומי ויהבי לה מסתוריתא דהוו נהיגי דכל דמנגע ברומי יהבו ליה מסתוריתא ויתיב בשוקא וסתר דוללי כי היכי דליחזו אינשי וליבעי רחמי עליה יומא חד הוה קא חליף התם הות יתבא וסתרה דוללי בשוקא דרומאי אמר לה שפירתא מסתוריתא דיהב ליך אלהי אמרה ליה אימא ליה לאלהיך לשקול מאי דיהב לי אמר לה אלהא דידן מיהב יהיב משקל לא שקיל וכו'.<small><span style="color: gray;">חולין ס ע"א</span></small>
אמר רב קטינא אין הגשמים נעצרין אלא בשביל ביטול תורה שנאמר בעצלתים ימך המקרה בשביל עצלות שהיה בישראל שלא עסקו בתורה נעשה שונאו של הקב"ה מך ואין מך אלא עני שנאמר ואם מך הוא מערכך ואין מקרה אלא הקב"ה שנאמר המקרה במים עליותיו וכו'.<small><span style="color: gray;">תענית ז ע"ב</span></small>
ר' אלעזר פתח לה פתחא להא פרשתא מהכא בעצלתים ימך המקרה ובשפלות ידים ידלוף הבית בשביל עצלות שהיה להם לישראל שלא עסקו בתורה נעשה שונאו של הקב"ה מך ואין מך אלא עני שנאמר ואם מך הוא מערכך ואין מקרה אלא הקב"ה שנאמר המקרה במים עליותיו וכו'.<small><span style="color: gray;">מגילה יא ע"א</span></small>
<b style="color: gray;">מלבי"ם פירוש המילות</b> המקרה במים עליותיו, התחיל לפרש ענין הרקיע הזה ואיך נעשה, שהמים נתקרו כמו תקרה שהוא גג הבנין, ולמעלה ממנו הוא עלית הבנין, כי משם ולמעלה שייך אל גבול השמים, כי אינו ראוי עוד לנשימת כל בע''ח, וגם קראם עליותיו, ע''ש עליית האדים, ועי''כ שם עבים רכובו, שהאדים העולים ומתקבצים במקום הסגריר כשיתפשט מהם החום יתהוו מהם עבים, וכאלו ה' רוכב על עב קל הזה, כמ''ש הנה ה' רוכב על עב קל. המהלך, מיסב על רכובו, שהרכוב הזה הוא מהלך על כנפי רוח, שתחת הסוסים המושכים את הרכב ימשכו כנפי רוח את הרכב הזה, ר''ל שהרוחות ישאו את העבים ממקום למקום :
<b style="color: gray;">מלבי"ם ביאור המילות</b> המקרה. הוא הקירוי מלמעלה על הבנין. המהלך. מוסב על רובו :
<h3>{ד}</h3>
עֹשֶׂ֣ה מַלְאָכָ֣יו רוּח֑וֹת מְ֝שָׁרְתָ֗יו אֵ֣שׁ לֹהֵֽט׃
<b style="color: gray;">רש"י</b> עושה מלאכיו רוחות . עושה את הרוחות שלוחיו :
<b style="color: gray;">מצודת דוד</b> מלאכיו רוחות . עושה הרוחות להיות שלוחיו :
<b style="color: gray;">מצודת ציון</b> לוהט . שורף ומתלהב כמו ותלהטהו מסביב ( ישעיה מב ) :
<b style="color: gray;">מלבי"ם פירוש המילות</b> עושה, התפוצצות העבים והורדת הגשמים יהיה ע''י שני דברים, {{{א}}} ע''י הרוחות, {{{ב}}} ע''י חומר הלעקטריא שהוא חומר האש הנמצא באדים, שעת יצא מהם חומר האש ירעים רעמים וברקים, ויתפוצצו העבים להוריד הגשם, והמלאך הוא השליח ההולך ממקום למקום, ויצייר שעושה מלאכיו רוחות שהם יובילו העננים למקומם, והמשרת הוא העובד עבודתו ועוש המלאכתו, ומצייר שמשרתיו הוא אש לוהט, שהחום והאש העצור באדים הם יעשו מלאכת הגשם, שעת ימשוך האויר את אש האדים לחוץ יתקבצו ויהיו לגשם ועל הארץ יריקו :
<b style="color: gray;">מלבי"ם ביאור המילות</b> מלאכיו. משרתיו (ע''ל ק''ג כ') :
<h3>{ה}</h3>
יָֽסַד־אֶ֭רֶץ עַל־מְכוֹנֶ֑יהָ בַּל־תִּ֝מּ֗וֹט עוֹלָ֥ם וָעֶֽד׃
<b style="color: gray;">מצודת דוד</b> על מכוניה . על כנה ובסיסה לבל תהיה נוטה לפול עד עולם :
<b style="color: gray;">מלבי"ם פירוש המילות</b> יסד, על ידי כן יסד ארץ על מכוניה, שהוא מאמר יקוו המים ותראה היבשה, שכבר בארתי בפר' ראשית שתחלה היה יסוד המים מעורב עם יסוד האויר, ועל כן כסה את כל כדור הארץ מסביב, וע''י האור נתהווה הרקיע, היינו שהתחילו האדים לעלות לרקיע שהוא עיגול הנשימה, ואחר שכל המים היו אדיים מעורבים באויר, עלו כולם למעלה עד עיגול הנשימה, ושם נתקבצו ונעשה מהם עבים וגשם, כפי חק הגשם הנעשה מאדים העולים עתה באויר שיופרש ג''כ מהם האויר המעורב עמהם, וירד למטה מים בלתי מעורבים באויר כמים שלנו, כמ''ש במדרש משל לעשר נאדות נפוחים מונחים בטרקלין הוצרך למקומם הוציא הרוח מהם, שכן הוציא ה' הרוח מן המים ונתקבצו ונתצמצמו וירדו לים אוקינוס ונראה היבשה, (וכמ''ש עוד מזה בפי' איוב סי' כ''ו), ועי''כ יסד ארץ שהיא היבשה שקראה אז בשם ארץ, ונעשה באופן שבל תמוט עולם ועד :
<h3>{ו}</h3>
תְּ֭הוֹם כַּלְּב֣וּשׁ כִּסִּית֑וֹ עַל־הָ֝רִ֗ים יַֽעַמְדוּ־מָֽיִם׃
<b style="color: gray;">רש"י</b> תהום כלבוש כסיתו . זה דוגמת האמור במקום אחר ( איוב ל''ח ) בשומי ענן לבושו וגו' : תהום . הוא הים : על הרים יעמדו . מי אוקיינוס גבוה מכל העולם עומד על ההרים , וכן הוא אומר ( עמוס ה ט ) הקורא למי הים וישפכם על פני הארץ אין שפיכה אלא מלמעלה למטה :
<b style="color: gray;">מצודת דוד</b> תהום . כסית את התהום לבל יעלה וישטוף את העולם כמו שמכסים דבר מה במלבוש . על ההרים . יש מימי הים על ההרים ואינם נשפכים למטה כדרך המים :
<b style="color: gray;">מלבי"ם פירוש המילות</b> תהום, מפרש בפרטות איך היה זה, תחלה היה התהום (שהוא הארץ שתחת המים כמ''ש וחשך על פני תהום) כולו מכוסה במים כלבוש המכסה סביב, עד שעל הרים יעמדו מים, שהמים סבבו כל כדור הארץ :
<b style="color: gray;">מלבי"ם ביאור המילות</b> תהום. כן נקרא העומק והמצולה שתחת המים :
<h3>{ז}</h3>
מִן־גַּעֲרָ֣תְךָ֣ יְנוּס֑וּן מִן־ק֥וֹל רַֽ֝עַמְךָ֗ יֵחָפֵזֽוּן׃
<b style="color: gray;">רש"י</b> מן גערתך ינוסון . כשאמרת ( בראשית א ) יקוו המים ומאותו הקול יחפזון ונקוו אל מקום אשר יסדת להם :
<b style="color: gray;">מצודת דוד</b> מן גערתך . כשאמרת יקוו המים נסו אל המקום שהמה שם : מן קול רעמך . בעת השמעת להם קולך שהוא כקול רעם מהרו אז ללכת אל מקומם :
<b style="color: gray;">מצודת ציון</b> יחפזון . מלשון חפזון ומהירות :
<b style="color: gray;">מלבי"ם פירוש המילות</b> (ז-ח) מן גערתך, המאמרים מקבילים, מן גערתך ינוסון יעלו הרים, מן קול רעמך יחפזון ירדו בקעות, שיש הבדל בין ניסה ובין חפזון, הנס נס מן הדבר ע''י הכרח, והנחפז נחפז אל הדבר מפני שרצונו בדבר ההוא, שתחלה מה שעלו המים אל הרקיע היה נגד טבעם הקודם, רק שגער ה' בם ונסו ע''י גערת ה' ופקודתו מן המקום שהיו בו, ועלו הרים שהעליה הוא נגד טבע המים, ואח''כ מן קול רעמך, שהרעם מפוצץ העננים ומוריד הגשם למטה ירדו בקעות למטה, וזה היה כפי טבע המים שטבעם לירד מלמעלה למטה, ועז''א יחפזון שנחפזו אל מקומם הטבעי למטה, ונקוו אל מקום זה אשר יסדת להם, שהוא ים אוקינוס :
<b style="color: gray;">מלבי"ם ביאור המילות</b> ינוסון, יחפזון. הנס הוא מן הדבר ע''י הכרח והחפזון הוא אל הדבר ברצונו, כמ''ש ישעיה (נ''ב י''ב) :
<h3>{ח}</h3>
יַעֲל֣וּ הָ֭רִים יֵרְד֣וּ בְקָע֑וֹת אֶל־מְ֝ק֗וֹם זֶ֤ה ׀ יָסַ֬דְתָּ לָהֶֽם׃
<b style="color: gray;">מצודת דוד</b> יעלו הרים . בעת נסעו הלכו בדרך מהלכם על ההרים חוץ מטבע המים ומשם ירדו אל הבקעות ולא נשארו שמה כטבע המים רק הלכו אל המקום הזה אשר יסדת להם :
<h3>{ט}</h3>
גְּֽבוּל־שַׂ֭מְתָּ בַּל־יַֽעֲבֹר֑וּן בַּל־יְ֝שׁוּב֗וּן לְכַסּ֥וֹת הָאָֽרֶץ׃
<b style="color: gray;">רש"י</b> גבול שמת . להם החול אשר סביב שפתו :
<b style="color: gray;">מצודת דוד</b> גבול שמת . חול הים שמת להם לגבול לבל יעברו הגבול ההוא לבל ישובו למקומם לכסות הארץ כאשר בתחילה :
<b style="color: gray;">מלבי"ם פירוש המילות</b> גבול שמת, ואז שם ה' גבול לים סביב בל יעבורון את הגבול הזה, לבל ישובון עוד לכסות הארץ כמו שהיה בתחלת הבריאה :
<h3>{י}</h3>
הַֽמְשַׁלֵּ֣חַ מַ֭עְיָנִים בַּנְּחָלִ֑ים בֵּ֥ין הָ֝רִ֗ים יְהַלֵּכֽוּן׃
<b style="color: gray;">מצודת דוד</b> בנחלים . שלא יפסק מימיהם והמה שוטפים והולכים בין ההרים להשקות אותם :
<b style="color: gray;">מלבי"ם פירוש המילות</b> המשלח, עתה יספר התועליות שיגיעו מן החקים האלה, ואיך ערך ה' הכל בחכמה לצורך הנבראים, כי ע''י שיעלו המים באדים וירדו אל ההרים יתמצו באדמה ויתהוו מהם מעינים, והם ירדו מן ההרים אל נחלי מים אשר יתקבצו בין ההרים, ור''ל שישלח מעינים בנחלי מים אשר הנחלים האלה ילכון בין ההרים :
<b style="color: gray;">מלבי"ם ביאור המילות</b> יהלכון. מוסב על הנחלים, ונעלם מלת אשר :
<h3>{יא}</h3>
יַ֭שְׁקוּ כָּל־חַיְת֣וֹ שָׂדָ֑י יִשְׁבְּר֖וּ פְרָאִ֣ים צְמָאָֽם׃
<b style="color: gray;">מצודת דוד</b> ישקו . הנחלים ההם משקין את חיות השדה המצויים בין ההרים והפראים ישברו את צמאם במימיהם ר''ל יבטלו הצמאון בשתיית המים :
<b style="color: gray;">מלבי"ם פירוש המילות</b> ישקו, וזה לתועלת החיים שעתידים להבראות, כי הנחלים ישקו כל חיתו שדי, וגם החיות הפראים ישברו מהם צמאם :
<h3>{יב}</h3>
עֲ֭לֵיהֶם עוֹף־הַשָּׁמַ֣יִם יִשְׁכּ֑וֹן מִבֵּ֥ין עֳ֝פָאיִ֗ם יִתְּנוּ־קֽוֹל׃
<b style="color: gray;">רש"י</b> עליהם עוף השמים ישכון . על המעינות : מבין עפאים . ענפי אילנות וכן ( דניאל ד ) עפיה שפיר :
<b style="color: gray;">מצודת דוד</b> עליהם . אצל הנחלים ההם ישכנו העופות : מבין עפאים . מבין עלי האילנות המצוים אצל הנחלים משם יתנו קול שיר :
<b style="color: gray;">מצודת ציון</b> עפאים . עלים כמו עפיה שפיר ( דניאל ד ) :
<b style="color: gray;">מלבי"ם פירוש המילות</b> עליהם, ר''ל ועל ההרים ישכון עוף השמים קרוב אל המים, (שזה נכלל ג''כ במלת עליהם דהיינו על ההרים והנחלים), ושם יתנו קול מבין עפאים, וא''כ היה בזה הכנה אל משכן חיות היבשה ועוף השמים :
<h3>{יג}</h3>
מַשְׁקֶ֣ה הָ֭רִים מֵעֲלִיּוֹתָ֑יו מִפְּרִ֥י מַ֝עֲשֶׂ֗יךָ תִּשְׂבַּ֥ע הָאָֽרֶץ׃
<b style="color: gray;">מצודת דוד</b> מעליותיו . הם העננים שהמה לצד השמים : מפרי מעשיך . הם פרי העננים והוא הגשם וכפל הדבר במ''ש :
<b style="color: gray;">מצודת ציון</b> מעליותיו . מלשון עליה :
<b style="color: gray;">תורה תמימה</b> כמאן אזלא הא דתניא מים העליונים במאמר הם תלוים ופירותיהן מי גשמים שנאמר מפרי מעשיך תשבע הארץ כמאן כר' יהושע ור' אליעזר ההוא במעשה ידיו של הקב"ה הוא דכתיב אריב"ל כל העולם כולו מתמצית גן עדן הוא שותה שנאמר ונהר יוצא מעדן וגו' תנא מתמצית בית כור שותה תרקב:<small><span style="color: gray;">תענית י ע"א</span></small>
כמאן אזלא הא דכתיב משקה הרים מעליותיו וא"ר יוחנן מעליותיו של הקב"ה כמאן כרבי יהושע ור' אליעזר כיון דסלקי להתם משקה מעליותיו קרי להו דאי לא תימא הכי אבק ועפר מן השמים היכי משכחת לה אלא כיון דמדלי להתם מן השמים קרי ליה הכא נמי כיון דסלקי להתם מעליותיו קרי ליה וכו'.<small><span style="color: gray;">תענית ט ע"ב</span></small>
<b style="color: gray;">מלבי"ם פירוש המילות</b> משקה הרים מעליותיו, וכן מן עליות האדים שעולים בגובה ישקה את ההרים שירד עליהם מטר, ומן פרי המעשים האלה תשבע הארץ, כי ההרים ישקו מן האדים העולים לגובה והארץ תשבע מן המטר הכללי והנחלים שיתהוה ממנו :
<h3>{יד}</h3>
מַצְמִ֤יחַ חָצִ֨יר ׀ לַבְּהֵמָ֗ה וְ֭עֵשֶׂב לַעֲבֹדַ֣ת הָאָדָ֑ם לְה֥וֹצִיא לֶ֝֗חֶם מִן־הָאָֽרֶץ׃
<b style="color: gray;">רש"י</b> מצמיח חציר וגו' . ( טו ) ויין . אשר ישמח לבב אנוש גם אותו יוציא מן הארץ : ושמן . להצהיל בו פנים : ולחם . אשר לב אנוש יסעד :
<b style="color: gray;">מצודת דוד</b> לבהמה . למאכל בהמה : לעבודת האדם . מצמיח עשב למלאכת האדם כמיני צבעים וכדומה : להוציא . מצמיח להוציא לחם וגומר :
<b style="color: gray;">מלבי"ם פירוש המילות</b> מצמיח, עתה יספר את הנברא ביום הג', שאמר תדשא הארץ דשא, (כי עד עתה באר שהנברא קודם היה הכנה אל הנברא אחריו, שהרקיע והאדים והמטר היה הכנה אל הנברא מיום ג' ואילך) ואחר ההכנה הזאת, אמר תדשא הארץ דשא עשב מזריע זרע ועץ פרי עושה פרי, שהם ג' מינים, {{{א}}} דשא הוא התלבשות הארץ בעשבים שרובם הם למאכל בהמה, ועז''א מצמיח חציר לבהמה, {{{ב}}} עשב מזריע זרע, שהם עשבים הנזרעים בידי אדם, והחשוב מהם הם חמשת מיני דגן שעושים מהם לחם ומברכים עליהם מחשיבותם המוציא וברכת המזון, ועשב זה לא יתהווה ממנו לחם תיכף רק אחר עבודה ויגיעה רבה שידוש ויטחן וילש ויאפה ואז נעשה לחם, וז''ש ועשב לעבודת האדם להוציא לחם, שע''י עבודת האדם יוציא ממנו לחם, שע''י עבודתו בהעשב יוציא לחם מן הארץ :
<b style="color: gray;">מלבי"ם ביאור המילות</b> לעבודת. שיעבוד האדם להוציא לחם מן העשב ע''י עבודתו :
<h3>{טו}</h3>
וְיַ֤יִן ׀ יְשַׂמַּ֬ח לְֽבַב־אֱנ֗וֹשׁ לְהַצְהִ֣יל פָּנִ֣ים מִשָּׁ֑מֶן וְ֝לֶ֗חֶם לְֽבַב־אֱנ֥וֹשׁ יִסְעָֽד׃
<b style="color: gray;">מצודת דוד</b> ויין . מצמיח היין המשמח לב שותהו : להצהיל . מצמיח השמן להאיר פני האדם על ידי כשירבה לאכול ממנו ולמשוח בו : ולחם . מצמיח הלחם להסעיד לב האדם מחולשתו :
<b style="color: gray;">מצודת ציון</b> להצהיל . ענין הארה כמו צהלה ושמחה ( אסתר א ) : יסעד . ישען :
<b style="color: gray;">תורה תמימה</b> (והיינו דרבא דרבא) רמי כתיב ישמח וקרינן ישמח זכה משמחו לא זכה משממו וכו'.<small><span style="color: gray;">יומא עו ע"ב</span></small>
אלא חמרא סעיד ומשחא לא סעיד וכו' ומי סעיד כלל והכתיב ויין ישמח לבב אנוש ולחם לבב אנוש יסעד וגו' נהמא הוא דסעיד חמרא לא סעיד אלא חמרא אית ביה תרתי סעיד ומשמח נהמא מסעד סעיד שמוחי לא משמח וכו'.<small><span style="color: gray;">ברכות לה ע"ב</span></small>
תני תנא קמיה דרבי יוחנן כל מיני משקין יפין לחלום חוץ מן היין יש שותהו וטוב לו ויש שותהו ורע לו יש שותהו וטוב לו שנאמר ויין ישמח לבב אנוש ויש שותהו ורע לו שנאמר תנו שכר לאובד ויין למרי נפש אמר ליה רבי יוחנן לתנא תני תלמיד חכם לעולם טוב לו שנאמר לכו לחמו בלחמי ושתו ביין מסכתי וכו'.<small><span style="color: gray;">ברכות נז ע"א</span></small>
א"ר יהושע בן לוי מעלין אונקלי בשבת מאי אונקלי אמר רבי אבא איסתומכא דליבא מאי אסותא מייתי כמונא כרוייא וניניא ואגדנא וציתרי ואבדתא לליבא בחמרא וסימנך ויין ישמח לבב אנוש לרוחא במיא וסימנך ורוח אלהים מרחפת על פני המים לכודא בשיכרא וסימנך וכדה על שכמה וכו'.<small><span style="color: gray;">עבודה זרה כט ע"א</span></small>
רב כהנא רמי כתיב תירש וקרינן תירוש זכה נעשה ראש לא זכה נעשה רש רבא רמי כתיב ישמח וקרינן ישמח זכה משמחו לא זכה משממהו והיינו דאמר רבא חמרא וריחני פקחין וכו'.<small><span style="color: gray;">סנהדרין ע ע"א</span></small>
<b style="color: gray;">מלבי"ם פירוש המילות</b> ויין, {{{ג}}} ברא עץ פרי ואילני סרק, והחשובים שבעץ פרי הם הגפן שממנו יוציא יין אשר ישמח לבב אנוש, והזית אשר ישמש להצהיל פנים משמן, והם אשר נבראו לתוספת עידון ותענוג, אבל לא יועילו בלא הלחם הסועד את הלבב, ור''ל שהיין ישמח והשמן יצהיל פנים בצירוף הלחם אשר לבב אנוש יסעד, כי בלעדי הלחם ימר שכר לשותיו ולא יצהיל פנים :
<h3>{טז}</h3>
יִ֭שְׂבְּעוּ עֲצֵ֣י יְהוָ֑ה אַֽרְזֵ֥י לְ֝בָנ֗וֹן אֲשֶׁ֣ר נָטָֽע׃
<b style="color: gray;">רש"י</b> עצי ה' . בגן עדן :
<b style="color: gray;">מצודת דוד</b> ישבעו . מן המטר ישבעו עצי ה' וחוזר ומפרש ארזי הלבנון אשר נטע הם אילני סרק שאין מדרך האדם לנטעם וגדלים מאליהם ומעשי ה' המה :
<b style="color: gray;">מלבי"ם פירוש המילות</b> ישבעו, וכן הוכן הגשם לצורך אילני סרק, שמן הגשם ישבעו עצי ה' וגם ארזי לבנון הרמים והנשאים אשר נטע, שהם יש מהם ג''כ תועלת לצורך החיים שנבראו אחריהם, יען.
<b style="color: gray;">מלבי"ם ביאור המילות</b> ישבעו. מוסב למעלה מפרי מעשיך תשבע הארץ, ישבעו עצי ה', כמו ארזי אל :
<h3>{יז}</h3>
אֲשֶׁר־שָׁ֭ם צִפֳּרִ֣ים יְקַנֵּ֑נוּ חֲ֝סִידָ֗ה בְּרוֹשִׁ֥ים בֵּיתָֽהּ׃
<b style="color: gray;">רש"י</b> צפרים יקננו . ישראל ישכנו שם : יקננו . לשון קן צפור :
<b style="color: gray;">מצודת דוד</b> אשר שם . על ארזי הלבנון יעשו הצפרים לעצמן קן ומקום מדור וכאלו ברא הארזים לתועלת הצפרים : ברושים ביתה . מקום מדורה על הברושים וכאילו נבראו לתועלתם :
<b style="color: gray;">מצודת ציון</b> צפרים . הוא שם כולל לכל העופות : יקננו . מלשון קן ומדור : חסידה . שם עוף : ברושים . מין אילן סרק :
<b style="color: gray;">מלבי"ם פירוש המילות</b> אשר שם צפרים יקננו, שהצפרים דרכם לקונן בקן על הארזים הגבוהים והחסידה שדרכה לשבת בקן כמו בית מחסה מזרם וממטר, בוחרת ביתה בברושים שהענפים רחבים ומגינים בפני המטר :
<h3>{יח}</h3>
הָרִ֣ים הַ֭גְּבֹהִים לַיְּעֵלִ֑ים סְ֝לָעִ֗ים מַחְסֶ֥ה לַֽשְׁפַנִּֽים׃
<b style="color: gray;">רש"י</b> הרים הגבוהים . ברא ליעלים : מחסה . כל לשון מחסה לשון צל ומחבא שאדם מתכסה שם מן הזרם ומן המט' אבר''י בלע''ז :
<b style="color: gray;">מצודת דוד</b> ליעלים . למדור היעלים וכן סלעים להיות מחסה לשפנים ור''ל על הכל ישגיח לתת לכ''א לפי טבעו ומנהגו :
<b style="color: gray;">מצודת ציון</b> ליעלים . שם חיה יעל : לשפנים . שם חיה שפן :
<b style="color: gray;">מלבי"ם פירוש המילות</b> הרים, וכן המציא מעון גם לחיות היבשה שצריכים להשגב במקום גבוה מפני הטורפים, ייחד את ההרים הגבוהים שיהיו משכן ליעלים, והשפנים שצריכים מחסה מפני חלישותם, ייחד להם שידורו בסלעים, באופן שבהשגחתו המופלאת יחד לכל חי מעונו ומקומו בתכלית הטוב והתיקון :
<h3>{יט}</h3>
עָשָׂ֣ה יָ֭רֵחַ לְמוֹעֲדִ֑ים שֶׁ֝֗מֶשׁ יָדַ֥ע מְבוֹאֽוֹ׃
<b style="color: gray;">רש"י</b> למועדים . למנות בו זמנים ורגלים : שמש ידע מבואו . אבל ירח לא ידע מבואו פעמים שבא בארוכה פעמים שבא בקצרה :
<b style="color: gray;">מצודת דוד</b> למועדים . למנות ע''י מועדי ה' לפי עת חדושה : ידע מבואו . יודע הוא דרך בואו ולא שנה סדר מהלכו ולא כן הירח כי פעמים בא בארוכה פעמים בקצרה כן ארז''ל :
<b style="color: gray;">תורה תמימה</b> תניא אמר להם ר"ג לחכמים כך מקובלני מבית אבי אבא פעמים שבא בארוכה ופעמים שבא בקצרה א"ר יוחנן מ"ט דבי רבי דכתיב עשה ירח למועדים שמש ידע מבואו שמש הוא דידע מבואו ירח לא ידע מבואו וכו'.<small><span style="color: gray;">ראש השנה כה ע"א</span></small>
<b style="color: gray;">מלבי"ם פירוש המילות</b> עשה, עתה שב אל מעשה יום הרביעי, שמלבד השמש שתועלת ידוע מפני האור שכבר הזכיר תועלתו בבריאת האור הראשון, עשה גם הירח שישמש למועדים והשמש ידע מבואו, כי הירח מקבל אורו מן השמש, ועת תשקע השמש יתראה הירח, וכן החצי כדור שלו מאיר תמיד נוכח השמש. וצד השני שנגדו שאינו נגד השמש הוא אופל :
<h3>{כ}</h3>
תָּֽשֶׁת־חֹ֭שֶׁךְ וִ֣יהִי לָ֑יְלָה בּֽוֹ־תִ֝רְמֹ֗שׂ כָּל־חַיְתוֹ־יָֽעַר׃
<b style="color: gray;">רש"י</b> תשת חשך ויהי לילה . בכל יום אתה מחשיך ומעריב את השמש והיה לילה ובו תרמוש כל חיתו יער :
<b style="color: gray;">מצודת דוד</b> תשת . שמת את החושך ועשית גבולו להיות בלילה : בו . בעת הלילה תלך חית היער על כי בלילה אינם מצויים בני אדם כמו ביום :
<b style="color: gray;">מצודת ציון</b> תרמוש . ענין ההלוך והזזה ממקום למקום כמו ובכל החיה הרומשת ( בראשית א' ) :
<b style="color: gray;">תורה תמימה</b> דרש רבי זירא ואמרי לה תני רב יוסף מאי דכתיב תשת חשך ויהי לילה בו תרמוש כל חיתו יער תשת חשך ויהי לילה זה העולם הזה שדומה ללילה בו תרמוש כל חיתו יער אלו רשעים שבו שדומין לחיה שביער תזרח השמש יאספון ואל מעונתם ירבצון תזרח השמש לצדיקים יאספון רשעים לגיהנם ואל מעונתם ירבצון אין לך כל צדיק וצדיק שאין לו מדור לפי כבודו יצא אדם לפעלו יצאו צדיקים לקבל שכרן ולעבודתו עדי ערב במי שהשלים עבודתו עדי ערב וכו'.<small><span style="color: gray;">בבא מציעא פג ע"ב</span></small>
<b style="color: gray;">מלבי"ם פירוש המילות</b> תשת, ועל ידי כן תשת חשך ויהיה לילה, וגם זה לתועלת כללי כי בו בלילה תרמוש כל חיתו יער :
<h3>{כא}</h3>
הַ֭כְּפִירִים שֹׁאֲגִ֣ים לַטָּ֑רֶף וּלְבַקֵּ֖שׁ מֵאֵ֣ל אָכְלָֽם׃
<b style="color: gray;">מצודת דוד</b> הכפירים . אז ישאגו הכפירים למצוא טרף : ולבקש . שואגים לבקש מאל אכלם :
<b style="color: gray;">תורה תמימה</b> מיתיבי היה ר' יהודה בן תימא אומר אדם הראשון מיסב בגן עדן היה והיו מלאכי השרת צולין לו בשר ומסננין לו יין הציץ בו נחש וראה בכבודו ונתקנא בו התם בבשר היורד מן השמים מי איכא בשר היורד מן השמים אין כי הא דר"ש בן חלפתא הוה קאזיל באורחא פגעו בו הנך אריותא דהוו קא נהמי לאפיה אמר הכפירים שואגים לטרף נחיתו ליה תרתי אטמתא חדא אכלוה וחדא שבקוה אייתיה ואתא לבי מדרשא בעי עלה דבר טמא הוא זה או דבר טהור א"ל אין דבר טמא יורד מן השמים וכו'.<small><span style="color: gray;">סנהדרין נט ע"ב</span></small>
<b style="color: gray;">מלבי"ם פירוש המילות</b> הכפירים, האריות הצעירים שאין יוצאים ממעונתם ביום, בלילה הם שואגים לטרף, וטורפים יתר החיות שיוצאים ג''כ בלילה, ולבקש, ר''ל שיוצאים לדרוש ולבקש בלילה את אכלם שניתן להם מאל, היינו שיבקשו את החיות הקטנות שייחד ה' למאכלם :
<b style="color: gray;">מלבי"ם ביאור המילות</b> שואגים. השאגה בארי הוא כשיש לו טרף (ישעיה ה' כ''ט). ולבקש. כשאין להם טרף ילכו לבקש את אכלם המוכן להם מאל :
<h3>{כב}</h3>
תִּזְרַ֣ח הַ֭שֶּׁמֶשׁ יֵאָסֵפ֑וּן וְאֶל־מְ֝עוֹנֹתָ֗ם יִרְבָּצֽוּן׃
<b style="color: gray;">רש"י</b> תזרח השמש יאספון . במסתרים ונחבאים שם מבני אדם ואז כל אדם יוצא לפעלו :
<b style="color: gray;">מצודת דוד</b> יאספון . יאספו עצמם ללכת למקום מחבואם : ואל מעונותם . רובצים במקום מדורם ולא יצאו ביום החוצה :
<b style="color: gray;">מצודת ציון</b> ואל מעונתם . כמו ובמעונותם וכמוהו ואל הארון תתן ( שמות כא ) ומשפטו ובהארון : ירבצון . היא השכיבה לנוח :
<b style="color: gray;">תורה תמימה</b> אמר ריש לקיש פועל בכניסתו משלו ביציאתו משל בעל הבית שנאמר תזרח השמש יאספון ואל מעונתם ירבצון יצא אדם לפעלו ולעבודתו עדי ערב וכו'.<small><span style="color: gray;">בבא מציעא פג ע"א</span></small>
<b style="color: gray;">מלבי"ם פירוש המילות</b> תזרח, אולם בזרוח השמש אז יאספון וירבצון אל מעונותם כדי שאז.
<b style="color: gray;">מלבי"ם ביאור המילות</b> ואל מעונתם. כמו ואל הארון תתן את העדות :
<h3>{כג}</h3>
יֵצֵ֣א אָדָ֣ם לְפָעֳל֑וֹ וְֽלַעֲבֹ֖דָת֣וֹ עֲדֵי־עָֽרֶב׃
<b style="color: gray;">מצודת דוד</b> יצא . אז בזרוח השמש עת שבו החיות למקומם יצא אדם אל השדה לעשות מלאכתו ויתעכב שמה עד הערב עת ישובו החיות ללכת :
<b style="color: gray;">מלבי"ם פירוש המילות</b> יצא אדם לפעלו ולעבודתו עדי ערב, ולא יירא מן החיות כי הם מתחבאים ביום, באופן שקבע לכל אחד תחומו ושעתו, שהאדם ינוח בלילה והחשך טוב לו אז, והחיות ינוחו ביום מפני האדם :
<b style="color: gray;">מלבי"ם ביאור המילות</b> לפעלו, ולעבודתו. עבודה היא עבודה כבדה כמו עבודת השדות, ופעלו כולל כל עסקיו :
<h3>{כד}</h3>
מָֽה־רַבּ֬וּ מַעֲשֶׂ֨יךָ ׀ יְֽהוָ֗ה כֻּ֭לָּם בְּחָכְמָ֣ה עָשִׂ֑יתָ מָלְאָ֥ה הָ֝אָ֗רֶץ קִנְיָנֶֽךָ׃
<b style="color: gray;">רש"י</b> קניניך . מקנה קנין שלך כמו ( בראשית יד ) קונה שמים וארץ הכל קנוי לך :
<b style="color: gray;">מצודת דוד</b> מה רבו . מה מאוד רבו : כולם . כל מעשיך עשית בחכמה : קניניך . כל הדברים הממלאים את העולם שלך המה וקנוים לך :
<b style="color: gray;">מצודת ציון</b> מה רבו . מלת מה באה להפלגת הדבר כמו מה רב טובך ( לעיל לא ) : רבו . גדלו :
<b style="color: gray;">תורה תמימה</b> חמשה קניינים קנה לו הקב"ה בעולמו ואלו הן תורה קנין אחד שמים וארץ קנין אחד אברהם קנין אחד ישראל קנין אחד בהמ"ק קנין אחד תורה קנין אחד מנין דכתיב ה' קנני ראשית דרכו קדם מפעליו מאז. שמים וארץ קנין אחד מנין שנאמר כה אמר ה' השמים כסאי והארץ הדום רגלי איזה בית אשר תבנו לי ואיזה מקום מנוחתי ואומר מה רבו מעשיך ה' כלם בחכמה עשית מלאה הארץ קנינך:<small><span style="color: gray;">אבות כ ע"א</span></small>
מסייע ליה לרב דאמר רב אסור לאדם שיאמר כמה נאה עובדת כוכבים זו מיתיבי מעשה ברשב"ג שהיה על גבי מעלה בהר הבית וראה עובדת כוכבים אחת נאה ביותר אמר מה רבו מעשיך ה' וכו'.<small><span style="color: gray;">עבודה זרה כ ע"א</span></small>
ת"ר הצב למינהו להביא הערוד וכן הנפילים וסלמנדרא וכשהיה ר"ע מגיע לפסוק זה אומר מה רבו מעשיך ה' יש לך בריות גדלות בים ויש לך בריות גדלות ביבשה שבים אילמלי עולות ביבשה מיד מתות שביבשה אילמלי יורדות לים מיד מתות יש לך בריות גדלות באור ויש לך בריות גדלות באויר שבאור אילמלי עולות לאויר מיד מתות שבאויר אילמלי יורדות לאור מיד מתות מה רבו מעשיך ה' וכו'.<small><span style="color: gray;">חולין קכז ע"א</span></small>
<b style="color: gray;">מלבי"ם פירוש המילות</b> מה רבו, עפ''ז יסיים בהפלאה על חכמת ה', שהגם שרבו מעשיך בבריות שונות, בכ''ז כולם בחכמה עשית, שהכינות לכל אחד את האמצעים שעל פיהם יתקיים ולא יבלע אחד את חבירו, ולבע''ח החלושים הכינות מעון ומשגב מפני החזקים, באופן שמלאה הארץ קנינך, וכולם יש להם קיום והמינים לא יכלו, והאישים יתרבו כפי הצורך עד שימלאו הארץ. - עד כאן דבר מבריאי היבשה, עז''א מלאה הארץ :
<h3>{כה}</h3>
זֶ֤ה ׀ הַיָּ֥ם גָּדוֹל֮ וּרְחַ֪ב יָ֫דָ֥יִם שָֽׁם־רֶ֭מֶשׂ וְאֵ֣ין מִסְפָּ֑ר חַיּ֥וֹת קְ֝טַנּ֗וֹת עִם־גְּדֹלֽוֹת׃
<b style="color: gray;">רש"י</b> ורחב ידים . רחב מקום לריי''ש בלע''ז :
<b style="color: gray;">מצודת דוד</b> זה הים . הים הזה הידוע והנראה גדול הוא באורך ורחבת מקום : שם רמש . שם יש רמש והזזת בריות ואין מספר להם : חיות וגו' . כי כל מה שיש ביבשה יש בים :
<b style="color: gray;">מצודת ציון</b> ידים . ר''ל מקום : רמש . ענין הזזה :
<b style="color: gray;">מלבי"ם פירוש המילות</b> זה הים, עתה ידבר מן הנבראים אשר בים, הנה הים גדול ורחב ידים, גם אותו לא הנחת ריק מבריאות ופלאי מעשיך, שם רמש ואין מספר, שהגם שלברואי הים לא הכינות לכל אחד מעון מיוחד והגדול מחברו בולע את חברו, לעומת זה שם רמש בלי מספר, שההפראה של הדגים אין מספר לו, שבמעי דגה אחת ימצאו ביצים כמה מליאן, עד שלכן חיות קטנות עם גדולות, ישכנו הקטנות ביחד עם הגדולות, והגם שהגדולים בולעים בכל יום כמה רבבות מן הקטנים בכ''ז לא יכלו מיניהם, שהדג הגדול (וואלפיש) מאכלו הדגים הקטנים (הערינג) אבל הם מתרבים במספר כ''כ עד שיצר להם המקום בים הקרח ויצאו לאיים רחוקים מספר רב ועצום כנודע :
<h3>{כו}</h3>
שָׁ֭ם אֳנִיּ֣וֹת יְהַלֵּכ֑וּן לִ֝וְיָתָ֗ן זֶֽה־יָצַ֥רְתָּ לְשַֽׂחֶק־בּֽוֹ׃
<b style="color: gray;">רש"י</b> לשחק בו . שלש שעות ביום כך אמרו רבותינו במסכת ע''א וכך מפורש בספר איוב התשחק בו כצפור :
<b style="color: gray;">מצודת דוד</b> שם אניות יהלכון . והוא מנפלאות ה' אשר נתן חכמה בלב מנהיגי הספינה להשיטה אל המקום הנרצה : לויתן זה . זה הלויתן הידוע ברוב גדלו אותו יצרת להיות משחק ומטייל בהים ההוא ולא יחת מכל הבריות והמה לו למאכל :
<b style="color: gray;">תורה תמימה</b> איני והא אמר רב יהודה אמר רב שתים עשרה שעות הוי היום שלש הראשונות הקב"ה יושב ועוסק בתורה שניות יושב ודן את כל העולם כולו כיון שרואה שנתחייב עולם כלייה עומד מכסא הדין ויושב על כסא רחמים שלישיות יושב וזן את כל העולם כולו מקרני ראמים עד ביצי כנים רביעיות יושב ומשחק עם לויתן שנאמר לויתן זה יצרת לשחק בו אמר רב נחמן בר יצחק עם בריותיו משחק ועל בריותיו אינו משחק אלא אותו היום בלבד וכו'.<small><span style="color: gray;">עבודה זרה ג ע"ב</span></small>
אמר רב יהודה אמר רב כל מה שברא הקב"ה בעולמו זכר ונקבה בראם אף לויתן נחש בריח ולויתן נחש עקלתון זכר ונקבה בראם ואלמלי נזקקין זה לזה מחריבין כל העולם כולו מה עשה הקב"ה סירס את הזכר והרג הנקבה ומלחה לצדיקים לעתיד לבא שנאמר והרג את התנין אשר בים ואף בהמות בהררי אלף זכר ונקבה בראם ואלמלי נזקקין זה לזה מחריבין כל העולם כולו מה עשה הקב"ה סירס הזכר וצינן הנקבה ושמרה לצדיקים לעתיד לבא שנאמר הנה נא כחו במתניו זה זכר ואונו בשרירי בטנו זו נקבה התם נמי ליסרסיה לזכר וליצננה לנקבה דגים פריצי וליעביד איפכא איבעית אימא נקבה מליחא מעלי איבעית אימא כיון דכתיב לויתן זה יצרת לשחק בו בהדי נקבה לאו אורח ארעא הכא נמי לימלחה לנקבה כוורא מליחא מעלי בשרא מליחא לא מעלי וכו'.<small><span style="color: gray;">בבא בתרא עד ע"ב</span></small>
<b style="color: gray;">מלבי"ם פירוש המילות</b> שם, וגם שם אניות יהלכון לצוד את הדגים, ובתוכם ילכו אניות לים הקרח לצוד את הלויתן, שהוא דג (הוואלפיש), ילכו האניות לשחק בהלויתן אשר יצרת, ותחבולות בני אדם ישכילו לצוד את הלויתן הזה, ויחצוהו בין כנענים :
<b style="color: gray;">מלבי"ם ביאור המילות</b> לשחק בו. כמו יקומו נא הנערים וישחקו לפנינו, שבני אדם ינסו בו את כחם :
<h3>{כז}</h3>
כֻּ֭לָּם אֵלֶ֣יךָ יְשַׂבֵּר֑וּן לָתֵ֖ת אָכְלָ֣ם בְּעִתּֽוֹ׃
<b style="color: gray;">מצודת דוד</b> כולם . כל הבריות שבעולם יקוו אליך לתת מאכלם לכ''א בזמן הצריך לו :
<b style="color: gray;">מצודת ציון</b> ישברון . ענין תקוה כמו שברו על ה' ( לקמן קמו ) :
<b style="color: gray;">מלבי"ם פירוש המילות</b> כולם, אחר שדבר מענין המעון, ידבר מענין מזונותם, הנה בזה כולם אליך ישברון לתת אכלם, וגם תתנהו להם בעתו, לכל אחד בעת הצריך, ובזה יש שלשה חלופים, לפעמים.
<h3>{כח}</h3>
תִּתֵּ֣ן לָ֭הֶם יִלְקֹט֑וּן תִּפְתַּ֥ח יָֽ֝דְךָ֗ יִשְׂבְּע֥וּן טֽוֹב׃
<b style="color: gray;">מצודת דוד</b> תתן . אתה תתן להם מזונם אשר ילקטון ואתה תפתח ידך והמה ישבעון טוב ור''ל פעמים בצמצום עד ילקטון מעט מעט ופעמים בהרווחה עד ישבעון טוב :
<b style="color: gray;">מלבי"ם פירוש המילות</b> תתן להם מזונותם בצמצום, אשר רק ילקוטון, כמלקט פרורים מעט מעט, ר''ל שתתן רק די הספוק ההכרחי ולפעמים תפתך ידך לתת להם בשפע רב ביד פתוחה, עד שישבעון טוב בכדי שביעה די והותר, ולפעמים.
<b style="color: gray;">מלבי"ם ביאור המילות</b> ילקטון. הליקוט הוא אחד אחד כמ''ש ואתם תלוקטו לאחד אחד ואמרו חז''ל דשלשה שבלים אינו לקט :
<h3>{כט}</h3>
תַּסְתִּ֥יר פָּנֶיךָ֮ יִֽבָּהֵ֫ל֥וּן תֹּסֵ֣ף ר֭וּחָם יִגְוָע֑וּן וְֽאֶל־עֲפָרָ֥ם יְשׁוּבֽוּן׃
<b style="color: gray;">רש"י</b> תוסף רוחם . לשון כליון כמו ( לעיל עג ) ספו תמו :
<b style="color: gray;">מצודת דוד</b> תסתיר פניך . אבל בעת תסתיר מהם פניך מכל וכל אז יאחזם בהלה ופחד : תוסף . כאשר תאסף רוחם אל מקום גניזתם אז יגועון וישובו לעפרם אשר נבראו ממנ' :
<b style="color: gray;">מצודת ציון</b> תוסף . כמו תאסף והוא ענין מיתה והכנסת הרוח אל מקום גניזתו : יגועון . ענין מיתה :
<b style="color: gray;">מלבי"ם פירוש המילות</b> תסתיר פניך, ולא תתן להם כל מאומה ואז יבהלון וגם תוסף רוחם שסוף החיים למות, ואז תאסוף את הרוח שנפחת בם, ואז יגועון וישובו אל עפרם, אבל בכ''ז לא יתמו המינים הגם שיגועו האישים, כי.
<b style="color: gray;">מלבי"ם ביאור המילות</b> תוסף. משורש אסף :
<h3>{ל}</h3>
תְּשַׁלַּ֣ח ר֭וּחֲךָ יִבָּרֵא֑וּן וּ֝תְחַדֵּ֗שׁ פְּנֵ֣י אֲדָמָֽה׃
<b style="color: gray;">רש"י</b> תשלח רוחך . בתחיית המתים :
<b style="color: gray;">מצודת דוד</b> תשלח . וכאשר תשלח רוח החיוני בפגרי המתי' בזמן התחי' אז יבראון כבתחילה ותחדש בהם פני האדמה ( ועם כי בראשונה יאמר על כל החי עתה ידבר על האדם לבד שהוא מבחר הברואים ) :
<b style="color: gray;">מלבי"ם פירוש המילות</b> תשלח רוחך, אל הנולדים החדשים ואז יבראון, ועי''כ תחדש פני אדמה, להושיב עליה ברואים חדשים עלומי ימים ועצמותם מלאו עלומים :
<h3>{לא}</h3>
יְהִ֤י כְב֣וֹד יְהוָ֣ה לְעוֹלָ֑ם יִשְׂמַ֖ח יְהוָ֣ה בְּמַעֲשָֽׂיו׃
<b style="color: gray;">מצודת דוד</b> יהי כבוד ה' . כבודו יתמיד כל ימי עולם על כי נראה פלאי ברואיו והשגחתו על כל : ישמח ה' במעשיו . כי לב''ו יבוא לפעמים עצבון במעשה ידיו כאשר תהיינה לרעתו אבל לא כן בהמקום ב''ה :
<b style="color: gray;">תורה תמימה</b> דרש רבי חנינא בר פפא יהי כבוד ה' לעולם ישמח ה' במעשיו פסוק זה שר העולם אמרו בשעה שאמר הקב"ה למינהו באילנות נשאו דשאים קל וחומר בעצמן אם רצונו של הקב"ה בערבוביא למה אמר למינהו באילנות ועוד ק"ו ומה אילנות שאין דרכן לצאת בערבוביא אמר הקב"ה למינהו אנו עאכ"ו מיד כל אחד ואחד יצא למינו פתח שר העולם ואמר יהי כבוד ה' לעולם ישמח ה' במעשיו וכו'.<small><span style="color: gray;">חולין ס ע"א</span></small>
<b style="color: gray;">מלבי"ם פירוש המילות</b> יהי, ובזה יעמוד כבוד ה' לעולם, במה שהבריאה עומדת תמיד בחדושה ככבוד אשר נראה בו בעת הבריאה, וגם ישמח ה' במעשיו, שאם היו האישים קיימים תמיד לא היה ניכר כבודו מצד היותו מחדש ובורא, והיו ממרים כבודו בחשבם שהם קדמונים וקיימים בעצמם, אבל ע''י המיתה כולם מכירים את יוצרם ומכבדים אותו, וה' שמח במעשיו, שדור הולך ודור בא ומעשה ה' הוא יהיה לעולם :
<h3>{לב}</h3>
הַמַּבִּ֣יט לָ֭אָרֶץ וַתִּרְעָ֑ד יִגַּ֖ע בֶּהָרִ֣ים וְֽיֶעֱשָֽׁנוּ׃
<b style="color: gray;">רש"י</b> יגע בהרים ויעשנו . כמו שמפורש בסיני ( שמות י''ט ) והר סיני עשן כולו :
<b style="color: gray;">מצודת דוד</b> ותרעד . משא''כ ב''ו אשר לפעמים ירעד הוא ממעשה ידיו : ויעשנו . יהיו שרופים ויעלו העשן :
<b style="color: gray;">מצודת ציון</b> ותרעד . מלשון רעד ורתת :
<b style="color: gray;">מלבי"ם פירוש המילות</b> המביט, אולם גם בעת שיעלה ברצונו להחריב את העולם, והוא מביט לארץ ותרעד מפני פחד ענשו, וגם כבר יגע בהרים ויעשנו ע''י רעש הארץ, ע''י אש היסודי להחריב ערים ומדינות, בכ''ז גם אז עין ה' אל יראיו, ואז יביט רק להאביד ולהעניש את הרשעים, ואז.
<h3>{לג}</h3>
אָשִׁ֣ירָה לַיהוָ֣ה בְּחַיָּ֑י אֲזַמְּרָ֖ה לֵאלֹהַ֣י בְּעוֹדִֽי׃
<b style="color: gray;">רש"י</b> בעודי . כמו בעודני חי ( דברים ל''א ) :
<b style="color: gray;">מצודת דוד</b> בחיי . בעת אני חי : בעודי . בעוד אני בקיומי וכפל הדבר במ''ש :
<b style="color: gray;">מלבי"ם פירוש המילות</b> אשירה לה' בחיי, כי אז אבין כי נצלתי ונשארתי בחיים ע''י השגחת ה', וגם אזמרה לאלהי על העוד והיתרון שנתן לי להעניקני כל טוב :
<b style="color: gray;">מלבי"ם ביאור המילות</b> אשירה לה' אזמרה לאלהי. מבואר אצלי (למעלה ק''א א') שהזמר מעולה מן השיר, והזמר לא בא רק לה', והשיר יהיה על כל ענין, ויש הבדל בין ה' ובין אלהי, שבשם ה' ידבר על ההנהגה הכוללת מצד שהוא המהוה את כל, ושם אלהי מורה על הקשר הפרטי שיש לו עם בני ישראל והשגחה הפרטיית שמצד זה יזמר שהוא גדול מן השיר, ומצש זה יתן לו עוד ויתרון ע''י השגחתו המיוחדת :
<h3>{לד}</h3>
יֶעֱרַ֣ב עָלָ֣יו שִׂיחִ֑י אָ֝נֹכִ֗י אֶשְׂמַ֥ח בַּיהוָֽה׃
<b style="color: gray;">מצודת דוד</b> יערב . יומתק עליו תפלתי לקבלה ברצון ואשמח אני בישועתו :
<b style="color: gray;">מצודת ציון</b> יערב . ענין מתיקות כמו וערבה לה' מנחת ( מלאכי ג ) : שיחי . דבורי כמו שיח לארץ ( איוב יב ) :
<b style="color: gray;">מלבי"ם פירוש המילות</b> (לד-לה) יערב עליו שיחי, ר''ל השיר יהיה על חיי ועודי, לא על אבדן הרשעים, כי שיר כזה לאיערב לה' כמ''ש מעשי ידי טובעים בים ואתם אומרים שירה ולכן אשירה רק הצלתי ושיר כזה יערב לה', ובכ''ז אנכי בפ''ע אשמח בה' במה שיתמו חטאים מן הארץ, כמ''ש שמחה לצדיק עשות משפט, ולכן אשמח בלבי על תום החטאים, כי עי''ז ורשעים עוד אינם, שמעתה לא ימצאו עוד רשעים שירשיעו בזדון, שהגם שימצאו עוד חטאים שיחטאו מצד התאוה והיצר לא ימצאו מרשיעים בזדון לב, כי יכירו משפטי ה' וייראו מלהרשיע, ועי''כ ברכי נפשי את ה', וכמ''ש חז''ל שראה במפלתן של רשעי' ואמר שירה :
<h3>{לה}</h3>
יִתַּ֤מּוּ חַטָּאִ֨ים ׀ מִן־הָאָ֡רֶץ וּרְשָׁעִ֤ים ׀ ע֤וֹד אֵינָ֗ם בָּרֲכִ֣י נַ֭פְשִׁי אֶת־יְהוָ֗ה הַֽלְלוּ־יָֽהּ׃
<b style="color: gray;">רש"י</b> יתמו חטאים . חוטאים :
<b style="color: gray;">מצודת דוד</b> יתמו . תפלתי היא שיתמו חטאים ר''ל שבני אדם יתגברו על יצרם ולא יעשו חטאים וא''כ לא יהיו עוד רשעים בעולם : ברכי . כאשר כן יהיה תברך נפשי את ה' וגם אתם כולכם הללו יה על זאת :
<b style="color: gray;">מצודת ציון</b> יתמו . מלשון תם והשלמה : אינם . אין להם :
<b style="color: gray;">תורה תמימה</b> דאמר ר' יהודה בריה דרבי שמעון בן פזי ק"ג פרשיות אמר דוד ולא אמר הללויה עד שראה במפלתן של רשעים שנאמר יתמו חטאים מן הארץ ורשעים עוד אינם ברכי נפשי את ה' הללויה.<small><span style="color: gray;">ברכות ט ע"ב</span></small>
הנהו בריוני דהוו בשבבותיה דר"מ והוו קא מצערו ליה טובא הוה קא בעי ר' מאיר רחמי עלויהו כי היכי דלימותו אמרה לי' ברוריא דביתהו מאי דעתך משום דכתיב יתמו חטאים מי כתיב חוטאים חטאים כתיב ועוד שפיל לסיפיה דקרא ורשעים עוד אינם כיון דיתמו חטאים ורשעים עוד אינם אלא בעי רחמי עלויהו דלהדרו בתשובה ורשעים עוד אינם בעא רחמי עלויהו והדרו בתשובה:<small><span style="color: gray;">ברכות י ע"א</span></small>
<b style="color: gray;">מלבי"ם ביאור המילות</b> חטאים ורשעים. עי' הבדלם למעלה א' א' :
<h2>תהילים פרק-קה</h2>
<h3>{א}</h3>
הוֹד֣וּ לַ֭יהוָה קִרְא֣וּ בִּשְׁמ֑וֹ הוֹדִ֥יעוּ בָ֝עַמִּ֗ים עֲלִילוֹתָֽיו׃
<b style="color: gray;">רש"י</b> עלילותיו . מעלליו :
<b style="color: gray;">מצודת דוד</b> בשמו . המיוחד לו לבדו המורה על גדולתו : הודיעו . פרסמו בין העמים פלאי מעשיו :
<b style="color: gray;">מלבי"ם פירוש המילות</b> הודו, אחר שברך את ה' על הנהגותיו עם האדם, בפרט ברפואת הנפש וגמולה, ועל הנהגת העולם בכלל כפי הטבע אשר יסד בששת ימי המעשה, בא לתת הודאה על הנהגה שניה הנסיית שמתנהג בה עם עם קרובו, ואמר להם שירו לה' הודאה פרטיית על הטובות הפרטיות ויקראו בשמו לפרסם מעשיו הפרטיים. הודיעו בעמים עלילותיו שהם ההנהגת והמעשים שיעשה לפי מדותיו רחום וחנון ורב חסד שהוא לפי מעשה בני אדם ולפי השכר והעונש :
<b style="color: gray;">מלבי"ם ביאור המילות</b> הודו וכו'. התבאר ישעיה י''ב :
<h3>{ב}</h3>
שִֽׁירוּ־ל֭וֹ זַמְּרוּ־ל֑וֹ שִׂ֝֗יחוּ בְּכָל־נִפְלְאוֹתָֽיו׃
<b style="color: gray;">מצודת דוד</b> שירו לו . בפה : זמרו לו . בכלי שיר : שיחו . דברו בתמידות בכל נפלאותיו :
<b style="color: gray;">מלבי"ם פירוש המילות</b> שירו לו, אתם בני ישראל תשירו ותזמרו לו ביחוד. ושיחו בכל נפלאותיו תספרו הנפלאות שעשה למעלה מדרך הטבע :
<h3>{ג}</h3>
הִֽ֭תְהַלְלוּ בְּשֵׁ֣ם קָדְשׁ֑וֹ יִ֝שְׂמַ֗ח לֵ֤ב ׀ מְבַקְשֵׁ֬י יְהוָֽה׃
<b style="color: gray;">רש"י</b> התהללו בשם קדשו . התפארו במעוז שם קדשו שיש לכם פטרון כמוהו , התהללו פורוונטי''ץ וו''ש בלע''ז :
<b style="color: gray;">מצודת דוד</b> התהללו . שבחו א''ע להתפאר בשם קדשו אשר יורה על יכלתו : ישמח לב . למען שישמח לב כ''א ממבקשי ה' בשמעו כל אלה :
<b style="color: gray;">מלבי"ם פירוש המילות</b> התהללו מוסיף שיתהללו בשם קדשו, שם קדשו מורה על ההנהגה שנוהג בקדש, שהיא מובדלת מחקות הטבע הקבועים אל הנהגה קדושה מופלאת, וזה יהיה לפי קדושת ישראל ומעשיהם שלפיהן יתקדש שמו גם הוא, כמ''ש ונקדשתי בתוך בני ישראל, וזה תהלה ושבח לישראל אחר ששם קדשו מקודש ע''י קדושתם, ועי''ז ישמח לב מבקשי ה', כי יראו שנמצא למבקשיו ויתנהג עמהם כפי מדתם, וגם שכל מבקש דבר לא ישמח בעוד שלא מצא את המבוקש, אם מצד שיש ספק אם ימצאהו, ואם מצד שעדן לא הגיע לתכלית מגמתו, והשמחה לא תהיה רק עם השגת תכלית החפץ, בכ''ז לב מבקשי ה' ישמח, אסם מפני שבודאי ישיגו מבוקשם, כי הוא נמצא למבקשיו, אם מצד שהבקשה בעצמה היא התכלית, כי ה' לא יושג לעולם רק יבוקש תמד וזאת היא התכלית, וז''ש.
<h3>{ד}</h3>
דִּרְשׁ֣וּ יְהוָ֣ה וְעֻזּ֑וֹ בַּקְּשׁ֖וּ פָנָ֣יו תָּמִֽיד׃
<b style="color: gray;">מצודת דוד</b> ועוזו . דרשו להראות לכם עוזו ויכלתו :
<b style="color: gray;">מלבי"ם פירוש המילות</b> דרשו ה' ועוזו, שעקר הוא הדרישה לא המציאה, כי אין מי שישיג עצמותו רק צריך לדרוש מעשיו, ומצד זה בקשו פניו תמיד אחר שהתכלי' הוא שידרשו ויבקקשו אותו, והוא דבר שאין לו סוף כי הנדרש הוא בלתי בעל תכלית, וא''כ ההשגה היא ג''כ בב''ת, וא''כ תמיד תבקשו פניו, כי כל שתשיגו ממנו תשיגו שלא השגתם, ושצריך דרישה יותר כמ''ש ילכו מחיל אל חיל :
<b style="color: gray;">מלבי"ם ביאור המילות</b> דרשו, בקשו. עי' יחזקאל (ל''ד ו') :
<h3>{ה}</h3>
זִכְר֗וּ נִפְלְאוֹתָ֥יו אֲשֶׁר־עָשָׂ֑ה מֹ֝פְתָ֗יו וּמִשְׁפְּטֵי־פִֽיו׃
<b style="color: gray;">מצודת דוד</b> ומשפטי פיו . המשפטים שעשה במאמר פיו :
<b style="color: gray;">מלבי"ם פירוש המילות</b> זכרו, אולם תגיעו למחוז חפצכם להשיגו מתוך מעשיו, ע''י שתזכרו נפלאותיו אשר עשה חוץ מדה''ט, והי' בזה ג' ענינים, {{{א}}} נפלאותיו, כמו קריעת ים סוף והעמדת השמש והמן וכדומה, {{{ב}}} מופתיו, שעשה לברר דבריו, כמו הפיכת המטה לנחש וכדומה, {{{ג}}} משפטי פיהו, שהם המכות והעונשים שעשה במצרים שהיה מצד העונש על עונותיהם בדרך משפט, והם היו מובדלים מכל המשפטים שעושה בעולם במה שהיה משפטי פיהו, שאמר בפירוש בפיו שיעשה בהם משפט הזה, והתרה בם תחלה בכל מכה, וגם שכבר גזר כן וגם את הגוי אשר יעבודו דן אנכי :
<b style="color: gray;">מלבי"ם ביאור המילות</b> נפלאותיו מופתיו. המופת הוא הנעשה לברר הדבר, כמו כי ידבר אליכם פרעה תנו לכם מופת :
<h3>{ו}</h3>
זֶ֭רַע אַבְרָהָ֣ם עַבְדּ֑וֹ בְּנֵ֖י יַעֲקֹ֣ב בְּחִירָֽיו׃
<b style="color: gray;">מצודת דוד</b> זרע אברהם . אתם זרע אברהם עבדו ובני יעקב הנבחרים לה' מזרע של אברהם :
<b style="color: gray;">מלבי"ם פירוש המילות</b> זרע, זאת תזכרו אתם זרע אברהם, שעשה לו ה' מצד שהוא עבדו, ועבד אותו באמונה, ואתם בני יעקב שהם בחיריו, שבחרם לחלקו מצד הבחירה, כמ''ש זרע ישראל עבדי יעקב אשר בחרתיך כמ''ש שם :
<b style="color: gray;">מלבי"ם ביאור המילות</b> עבדו, בחיריו. עי' ישעיה (מ''א ח', מ''ב א', למעלה פ''ט ג') :
<h3>{ז}</h3>
ה֭וּא יְהוָ֣ה אֱלֹהֵ֑ינוּ בְּכָל־הָ֝אָ֗רֶץ מִשְׁפָּטָֽיו׃
<b style="color: gray;">מצודת דוד</b> הוא וגו' . ר''ל מי שמשפטיו שולטים בכל הארץ הוא אלהינו :
<b style="color: gray;">מלבי"ם פירוש המילות</b> הוא ה', ר''ל ע''י נפלאותיו תשיגו אותו ותראו כי הוא ה' אלהינו, ששם אלהינו בכינוי מורה על הקשר שיש לו עמנו, ועל השגחתו המיוחדת, והגם שעצמותו בלתי מושג הלא בכל הארץ משפטיו ונודע ע''י משפטיו והנהגתו :
<h3>{ח}</h3>
זָכַ֣ר לְעוֹלָ֣ם בְּרִית֑וֹ דָּבָ֥ר צִ֝וָּ֗ה לְאֶ֣לֶף דּֽוֹר׃
<b style="color: gray;">רש"י</b> דבר צוה לאלף דור . התורה אשר צוה להודיעה בעולם לאחר אלף דור וראה שאין העולם מתקיים בלא תורה והעביר מהם תשע מאות ושבעים וארבעה דורות , ויש לפתו' כפשוטו זכר לישרא' את בריתו אשר צוה והבטיח לשמור להם לאלף דור כענין שומר הברית והחסד לאהביו ולשומרי מצותיו לאלף דור :
<b style="color: gray;">מצודת דוד</b> זכר . הברית שכרת זוכר לעולם : דבר צוה . הברית היה על הדבר אשר גזר ואמר לשמור החסד לאלף דור כמ''ש שומר הברית והחסד וגו' לאלף דור ( דברים ז ) :
<b style="color: gray;">מלבי"ם פירוש המילות</b> זכר, ה' זכר את בריתו לעולם, וכן דבר אשר צוה זכר לאלף דור, והברית שכרת עם האבות הוא דבר הבלתי תלוי בבני אדם אמר לעולם שיורה על הזמן הבלתי מתחלק, והדבר אשר צוהו לבני אדם שדור הולך ודור בא צוהו לדורות, ומעתה יפרש תחלה מהו הברית, ואח''כ יפרש הדבר שצוה :
<h3>{ט}</h3>
אֲשֶׁ֣ר כָּ֭רַת אֶת־אַבְרָהָ֑ם וּשְׁב֖וּעָת֣וֹ לְיִשְׂחָֽק׃
<b style="color: gray;">מצודת דוד</b> אשר כרת . על הדבר אשר עליה כרת ברית עם אברהם ועליה היתה השבועה ליצחק :
<b style="color: gray;">מצודת ציון</b> לישחק . כמו ליצחק :
<b style="color: gray;">מלבי"ם פירוש המילות</b> אשר מפרש מ''ש זכר לעולם בריתו, הוא הברית אשר כרת את אברהם ואח''כ ושבועתו ליצחק, אחר שעם יצחק כרת הברית שנית, שב דינו כשבועה, כדבר שנכפל אצל ה' שני פעמים שדינו כשבועה כמ''ש חז''ל :
<b style="color: gray;">מלבי"ם ביאור המילות</b> (ט-י) כרת, ושבועתו, חק, ברית עולם. כל אחד מוסיף על הראשון, השבועה יותר מן הברית בלא שבועה, והחק הוא נימוס קבוע, וברית עולם ברית שבו תלוי קיום העולם :
<h3>{י}</h3>
וַיַּֽעֲמִידֶ֣הָ לְיַעֲקֹ֣ב לְחֹ֑ק לְ֝יִשְׂרָאֵ֗ל בְּרִ֣ית עוֹלָֽם׃
<b style="color: gray;">מצודת דוד</b> ויעמידה . הברית ההיא העמידה ליעקב לחוק קבוע : לישראל וגו' . כפל הדבר במ''ש :
<b style="color: gray;">מלבי"ם פירוש המילות</b> ויעמידה, וליעקב העמיד את הברית לחק ונימוס, כאילו הוא דין וחק שמוכרח לקיימו מצד עצמו, ולישראל שהוא מדרגה יותר גדולה מיעקב, העמידו לברית עולם, שהוא הברית שבו תלוי קיום העולם, כי בעת התעלה ישראל שיהיה למעלה מן הטבע כמו שיורה ע''ז שם ישראל, הוקם ברית הזה אל סדר ההנהגה השניה שבו ינהיג ה' עפ''י דרך ההשגחה, מגביל נגד ברית העולם שבו מנהיג ההנהגה הראשונה הטבעיית, וקשרם זב''ז באופן שאם יבוטל הברית האח' יבוטל גם השני, כמ''ש אם לא בריתי היום וכו' גם זרע ישראל אמאס :
<h3>{יא}</h3>
לֵאמֹ֗ר לְךָ֗ אֶתֵּ֥ן אֶת־אֶֽרֶץ־כְּנָ֑עַן חֶ֝֗בֶל נַחֲלַתְכֶֽם׃
<b style="color: gray;">רש"י</b> לאמר לך אתן את ארץ כנען וגו' . הוא הברית אשר כרת להם :
<b style="color: gray;">מצודת דוד</b> לך אתן . ולא לישמעאל ועשו עם שהמה מזרעם : חבל נחלתכם . מה שהיא עתה חבל נחלתכם :
<b style="color: gray;">מצודת ציון</b> חבל . מחוז וחלק כמו וחבל בני יהודה ( יהושע יט ) :
<b style="color: gray;">מלבי"ם פירוש המילות</b> לאמר, עתה מפרש מ''ש דבר צוה לאלף דור, שהוא מ''ש לך אתן את ארץ כנען, ובאר שיתננה להם מצד שהיא חבל נחלתכם שמפני שהיא ארץ המיוחדת אל ההשגחה והקדושה והנבואה היא שייך אליכם, שעליכם חלה השגחה האלהית :
<h3>{יב}</h3>
בִּֽ֭הְיוֹתָם מְתֵ֣י מִסְפָּ֑ר כִּ֝מְעַ֗ט וְגָרִ֥ים בָּֽהּ׃
<b style="color: gray;">מצודת דוד</b> בהיותם . בעוד היותם אנשי מספר בחשבון היותר מעט והיו בה כגרים בארץ :
<b style="color: gray;">מצודת ציון</b> מתי מספר . אנשי מספר :
<b style="color: gray;">מלבי"ם פירוש המילות</b> בהיותם, ודבר זה אמר להם בעת שהיו מתי מספר בכמות וכמעט באיכות ובגבורה, וגם וגרים בה, שלא היו שם אזרחיים רק גרים, ובכ''ז אמר והבטיח שיתן להם את הארץ :
<h3>{יג}</h3>
וַֽ֭יִּתְהַלְּכוּ מִגּ֣וֹי אֶל־גּ֑וֹי מִ֝מַּמְלָכָ֗ה אֶל־עַ֥ם אַחֵֽר׃
<b style="color: gray;">רש"י</b> ויתהלכו מגוי אל גוי . אברהם גר בארץ פלשתים ובמצרים ובארץ כנען וכן יצחק וכן יעקב כולם גלו מגרות לגרות :
<b style="color: gray;">מצודת דוד</b> ויתהלכו . לא ישבו במקום אחד אבל הלכו מגוי האחד אל גוי האחר ומממלכה זה וגו' ודרך בני המדינה היה לפנים לעשוק הנכרי הבא לדור מבלי קבע :
<b style="color: gray;">מלבי"ם פירוש המילות</b> (יג-יד) ויתהלכו, והגם שהתהלכו אח''כ מגוי אל גוי, שהגוים הם הקבוצים שאין להם מלך, והעמים הם הקבוצים שי''ל מלך, הנה בהתהלכם מגוי אל גוי לא הניח אדם לעשקם ובהתהלכם מממלכה אל עם אחר שי''ל מלך הוכיח עליהם מלכים :
<b style="color: gray;">מלבי"ם ביאור המילות</b> גוי, עם. עם מעולה מן גוי שמורה על קיבוץ שיש לו מלך, לכן אמר ממלכה אל עם אחר (ישעיה א' ד') :
<h3>{יד}</h3>
לֹֽא־הִנִּ֣יחַ אָדָ֣ם לְעָשְׁקָ֑ם וַיּ֖וֹכַח עֲלֵיהֶ֣ם מְלָכִֽים׃
<b style="color: gray;">רש"י</b> ויוכח עליהם מלכים . וינגע ה' את פרעה ( בראשית י''ב ) כי עצור עצר ה' בעד כל רחם לבית אבימלך ( שם כ ) :
<b style="color: gray;">מצודת דוד</b> ויוכח . למענם הוכיח במכאוב את מלך מצרים ומלך פלשתים על כי לקחו את שרה ( ועם כי לא הוכיח מי בעבור יצחק אמר עליהם לפי שזה הי ] ץ סבה שלא נגע אבימלך ברבקה אשתו ) :
<b style="color: gray;">מצודת ציון</b> לעשקם . מל' עושק וגזל :
<h3>{טו}</h3>
אַֽל־תִּגְּע֥וּ בִמְשִׁיחָ֑י וְ֝לִנְבִיאַי אַל־תָּרֵֽעוּ׃
<b style="color: gray;">רש"י</b> אל תגעו במשיחי . בגדולי , כל משיחה ל' שררה וגדולה :
<b style="color: gray;">מצודת דוד</b> אל תגעו . בהמכאוב שהביא כאלו אמר אל תגעו וכו' ולאבימלך נאמר בפירוש : במשיחי . ר''ל בגדולי ונסיכי וכן למשיחי לכורש ( ישעיה מה ) : ולנביאי . כי האבות היו נביאים : אל תרעו . אל תעשו רעה :
<b style="color: gray;">מלבי"ם פירוש המילות</b> אל, הוכיח מלכים וצוה להם לאמר, אל תגעו במשיחי, וכן צוה להם בנביאי אל תרעו, שהגם שהאבות היו נביאים ומוכיחים ומדברים אל העם נגד עובדת כוכבים, וקראו בכ''מ בשם ה', בכ''ז אל תרעו להם בעבור כי בשמי ידברו, וכ''ז היה דבר צוה לאלף דור :
<h3>{טז}</h3>
וַיִּקְרָ֣א רָ֭עָב עַל־הָאָ֑רֶץ כָּֽל־מַטֵּה־לֶ֥חֶם שָׁבָֽר׃
<b style="color: gray;">רש"י</b> ויקרא רעב . כדי להגלותם למצרים ( מצאתי ) ( יז ) שלח לפניהם איש . ( שם מ''ה ) וישלחני אלהים לפניכם ואיזה איש יוסף שנמכר :
<b style="color: gray;">מצודת דוד</b> ויקרא . וכאשר קרא רעב לכל הארץ ושבר כל משען לחם :
<b style="color: gray;">מצודת ציון</b> מטה . על כי דרך להשען על המטה הושאל מלת מטה על השענה :
<b style="color: gray;">מלבי"ם פירוש המילות</b> ויקרא, עתה ספר איך קיים בריתו לתת להם את הארץ, והסבות אשר סבב לזה, כי באשר היה צריך שירדו תחלה לכור הברזל לצרפם שם בכור עוני, שעמ''ש אברהם במה אדע כי אירשנה א''ל ידוע תדע כי גר יהיה זרעך, והיה גלות מצרים הכנה אל ירושת הארץ, סבב סיבות שירדו למצרים ע''י שקרא רעב על הארץ, היינו שגזר הרעב והודיע גזרתו בחלום פרעה, והרעב הזה כל מטה לחם שבר :
<b style="color: gray;">מלבי"ם ביאור המילות</b> ויקרא רעב. כמו כי קרא ה' לרעב דהיינו הגזירה :
<h3>{יז}</h3>
שָׁלַ֣ח לִפְנֵיהֶ֣ם אִ֑ישׁ לְ֝עֶ֗בֶד נִמְכַּ֥ר יוֹסֵֽף׃
<b style="color: gray;">מצודת דוד</b> שלח לפניהם . לפני יעקב ובניו הנזכרים למעלה שאמר זרע וכו' בני יעקב בחיריו לפניהם שלח את יוסף ונמכר לעבד :
<b style="color: gray;">מלבי"ם פירוש המילות</b> שלח, ולפניהם שלח איש, והוא היה יוסף (אשר) לעבד נמכר, שאותו שלח לפניהם להחיות להם לפליטה גדולה, והיה מן הצורך שגם האיש ההוא יצרף בכור הברזל ויבחן תחלה וע''כ.
<b style="color: gray;">מלבי"ם ביאור המילות</b> לעבד נמכר. פי' הרד''ק הלמ''ד בעבור להיות עבד, וא''צ שהוא כמו והתמכרתם שם לעבדים :
<h3>{יח}</h3>
עִנּ֣וּ בַכֶּ֣בֶל (רגליו) [רַגְל֑וֹ] בַּ֝רְזֶ֗ל בָּ֣אָה נַפְשֽׁוֹ׃
<b style="color: gray;">רש"י</b> ברזל באה נפשו . א''ר הונא בר אידי שרתוע עשתה לו תחת זקנו שאם ירכין פניו השרתוע מכהו , שרתוע פי' שפוד :
<b style="color: gray;">מצודת דוד</b> ענו בכבל רגלו . ענו אותו לשום רגלו בכבל ונפשו באה בכבלי ברזל , ועם כי גופו באה בברזל אמר נפשו כי גם הנפש תעונה בענוי הגוף או נפשו הוא כמו גופו וכן וריקה נפשו ( ישעיה כט ) :
<b style="color: gray;">מצודת ציון</b> ענו . מל' ענוים : בכבל . בשלשלאות כמו בכבלי ברזל ( לקמן קמט ) :
<b style="color: gray;">מלבי"ם פירוש המילות</b> ענו בכבל רגלו, ויותר מזה כי ברזל באה נפשו, שהכבל היה יכול אדוניו לתת עליו מצד עבדותו כבלא דעבדא, והברזל נתן עליו מצד שהאשימוהו בדבר אשת פוטיפר :
<h3>{יט}</h3>
עַד־עֵ֥ת בֹּֽא־דְבָר֑וֹ אִמְרַ֖ת יְהוָ֣ה צְרָפָֽתְהוּ׃
<b style="color: gray;">רש"י</b> עד עת בא דברו . של הקב''ה לקיים גזירתו שיתגלגל הדבר וירדו ישראל למצרים : אמרת ה' צרפתהו . בחנתהו ליוסף שנתנסה וכבש את יצרו באשת אדניו ועליה נתייסר ונצרף ביסורין לתתו אל בית הסוהר :
<b style="color: gray;">מצודת דוד</b> עד עת . ישב במאסר עד עת בא דבר פתרון החלום לפרעה : אמרת ה' . אז אמרת ה' צרפה אמרי יוסף ר''ל דבר ה' היה בפיו לפתור החלום בפתרון צרוף מבלי סיג ושגיאה :
<b style="color: gray;">מלבי"ם פירוש המילות</b> עד עת בא דברו, ר''ל עד שבא הדבר שהזכיר למעלה, שהוא דבר צוה לאלף דור, שהתעורר דבר ה' שצוה על בני יעקב בל יגעו בהם, ועד העת שבא דברו אמרת ה' צרפתהו, שמה שברזל באה נפשו עד עת ההיא היה צירוף וזיקוק בכור הברזל כדי שיעמוד ויבחן בצדקתו :
<b style="color: gray;">מלבי"ם ביאור המילות</b> דברו. היינו דבר צוה לאלף דור :
<h3>{כ}</h3>
שָׁ֣לַח מֶ֭לֶךְ וַיַּתִּירֵ֑הוּ מֹשֵׁ֥ל עַ֝מִּ֗ים וַֽיְפַתְּחֵֽהוּ׃
<b style="color: gray;">רש"י</b> שלח מלך ויתירהו . שלח פרעה מלך מצרים שלוחיו ויתירהו , שלח מושל עמים הוא פרעה ויפתחהו :
<b style="color: gray;">מצודת דוד</b> שלח . בעבור החלום שלח פרעה להתירו ממאסרו : מושל וגו' . כפל הדבר במ''ש :
<b style="color: gray;">מצודת ציון</b> ויפתחהו . ענין התרת קשרי המאסר כמו מוסר מלכים פתח ( איוב יב ) :
<b style="color: gray;">מלבי"ם פירוש המילות</b> שלח מלך ויתירהו מן הכבל, מושל עמים ויפתחוהו מן הברזל, כי לפתחו מן הברזל שבא ע''י חטא שנתחייב עליה מיתה היה צריך מושל עמים, שמצד כח גודל ממשלתו היה יכול להעביר את חטאו :
<b style="color: gray;">מלבי"ם ביאור המילות</b> ויתירהו. נופל על התרת הכבל, ויפתחהו נופל על הברזל :
<h3>{כא}</h3>
שָׂמ֣וֹ אָד֣וֹן לְבֵית֑וֹ וּ֝מֹשֵׁ֗ל בְּכָל־קִנְיָנֽוֹ׃
<b style="color: gray;">מצודת דוד</b> שמו . פרעה שם את יוסף להיות אדון על ביתו :
<b style="color: gray;">מלבי"ם פירוש המילות</b> שמו אדון כבר בארתי בפי' התורה שפרעה העלה את יוסף בשלש מדרגות זה אחר זה, תחלה אמר אתה תהיה על ביתי, ועז''א שמו אדון לביתו ומושל בכל קנינו, ואח''כ אמר ראה נתתי אותך על ארץ מצרים, ששמו לשר על כל שרי מצרים, ועז''א.
<h3>{כב}</h3>
לֶאְסֹ֣ר שָׂרָ֣יו בְּנַפְשׁ֑וֹ וּזְקֵנָ֥יו יְחַכֵּֽם׃
<b style="color: gray;">רש"י</b> לאסור שריו בנפשו . לשון חבה הוא זה כמו ( ש''א י''ח ) ונפש יהונתן נקשרה בנפש דוד , כשפתר החלום חבבוהו כלם , אמר רבי אידי שרו כתיב זה היה פוטיפר :
<b style="color: gray;">מצודת דוד</b> לאסור . המשילו ממשל רב לאסור שריו בנפשו וברצונו מבלי מוחה : וזקניו יחכם . למד חכמה עם זקני פרעה :
<b style="color: gray;">מצודת ציון</b> בנפשו . ברצונו כמו אל תתנני בנפש צרי ( לעיל כז ) :
<b style="color: gray;">מלבי"ם פירוש המילות</b> לאסר שריו בנפשו, ואחר זה אמר אני פרעה ובלעדיך לא ירים איש את ידו ואת רגלו בכל ארץ מצרים, שהעלהו על כל יועציו וזקניו, ועז''א וזקניו יחכם :
<b style="color: gray;">מלבי"ם ביאור המילות</b> בנפשו. ברצונו שלא ברשות המלך :
<h3>{כג}</h3>
וַיָּבֹ֣א יִשְׂרָאֵ֣ל מִצְרָ֑יִם וְ֝יַעֲקֹ֗ב גָּ֣ר בְּאֶֽרֶץ־חָֽם׃
<b style="color: gray;">מצודת דוד</b> ויבוא . עי''ז בא ישראל למצרים : בארץ חם . הוא מצרים הבא מחם וכפל הדבר במ''ש :
<b style="color: gray;">מלבי"ם פירוש המילות</b> ויבא, ר''ל וכ''ז היה הכנה שעי''כ ויבא ישראל מצרים, כמ''ש חז''ל משל לפרה שמשכו את בנה וכו', ויעקב, יעקב הוא מדרגה פחותה מישראל, שבבואו למצרים בא במדרגת ישראל שר וחשוב ואח''כ היה גר ונקרא בשם יעקב, ועז''א ויעקב גר, ולא ישבו עוד בערי הממלכה רק בארץ חם, וזה היה אחרי שמת יוסף וכל אחיו :
<b style="color: gray;">מלבי"ם ביאור המילות</b> ישראל, יעקב. ישראל גדול מיעקב (ישעיה ט' ז') :
<h3>{כד}</h3>
וַיֶּ֣פֶר אֶת־עַמּ֣וֹ מְאֹ֑ד וַ֝יַּֽעֲצִמֵהוּ מִצָּרָֽיו׃
<b style="color: gray;">רש"י</b> ויפר . הקב''ה את עמו , הפרה והרבה אותם :
<b style="color: gray;">מצודת דוד</b> ויפר . הפרה והרבה את עמו : ויעצימהו . חזקו יותר מן צריו הם אנשי מצרים :
<b style="color: gray;">מלבי"ם פירוש המילות</b> ויפר, ובכ''ז הפרם ה' מאד עד שהיו עצומים מצריהם, כמ''ש ובני ישראל פרו וישרצו וירבו, ועי''כ.
<b style="color: gray;">מלבי"ם ביאור המילות</b> ויפר. מבנין הפעיל :
<h3>{כה}</h3>
הָפַ֣ךְ לִ֭בָּם לִשְׂנֹ֣א עַמּ֑וֹ לְ֝הִתְנַכֵּ֗ל בַּעֲבָדָֽיו׃
<b style="color: gray;">מצודת דוד</b> הפך לבם . המקום הפך לב מצרים לשנוא את עמו : להתנכל . לחשוב בעבדיו מחשבה רעה וערמה :
<b style="color: gray;">מצודת ציון</b> להתנכל . ענין מחשבה רעה וערמה כמו ויתנכלו אותו להמיתו ( בראשית לו ) :
<b style="color: gray;">מלבי"ם פירוש המילות</b> הפך את לבם לשנא עמו, כמ''ש הבה נתחכמה לו פן ירבה, והיתה השנאה אם מצד העם כמ''ש הנה עם בני ישראל רב ועצום ממנו, ואם מצד שהיו עבדיו של ה' ורצו להעבירם מדתם בל יהיו עבדי ה', ועז''א להתנכל בעבדיו :
<b style="color: gray;">מלבי"ם ביאור המילות</b> הפך. פעל יוצא, ה' עשה זאת לקיים ועבדום וענו אותם :
<h3>{כו}</h3>
שָׁ֭לַח מֹשֶׁ֣ה עַבְדּ֑וֹ אַ֝הֲרֹ֗ן אֲשֶׁ֣ר בָּֽחַר־בּֽוֹ׃
<b style="color: gray;">מלבי"ם פירוש המילות</b> שלח, ולכן שלח את משה ואהרן לגאלם, ומשה נשלח מצד שהיה עבד ה', ואת אהרן שלח מצד שבחר בו כי הוא וזרעו נבחרו להיות כהני ה', לא כן זרע משה לא נבחרו לזה :
<b style="color: gray;">מלבי"ם ביאור המילות</b> עבדו, בחר בו. העבד יש לו מעלה מצד עבודתו ובזה משה גדול מאהרן, וכנ''ל פסוק ו', והבחירה הוא לעולם, ובזה יש מעלה לאהרן :
<h3>{כז}</h3>
שָֽׂמוּ־בָ֭ם דִּבְרֵ֣י אֹתוֹתָ֑יו וּ֝מֹפְתִ֗ים בְּאֶ֣רֶץ חָֽם׃
<b style="color: gray;">מצודת דוד</b> שמו בם . משה ואהרן שמו במצרים :
<b style="color: gray;">מלבי"ם פירוש המילות</b> שמו בם דברי אתותיו, כבר בארתי למעלה (ע''ח מ''ג) שהיה בין המכות אותות ומופתים, שהמכות שהותרו בם תחלה היו אותות, והמכות שלא התרה בם תחלה כמו כנים שחין וחשך היו מופתים, שלא באו לאות על דבר רק לעונש, והיה בארץ חם לא בא ללמדם עקרי אמונה, רק בארץ להענישם על פשעם :
<b style="color: gray;">מלבי"ם ביאור המילות</b> אותותיו ומופתיו. כנ''ל (ע''ח מ''ג) :
<h3>{כח}</h3>
שָׁ֣לַֽח חֹ֭שֶׁךְ וַיַּחְשִׁ֑ךְ וְלֹֽא־מָ֝ר֗וּ אֶת־(דברוו) [דְּבָרֽוֹ]:
<b style="color: gray;">רש"י</b> ולא מרו את דברו . המכות שצוה עליהם באו במצותיו ולא שינו את דברו :
<b style="color: gray;">מצודת דוד</b> ויחשיך . החשיך את הארץ : ולא מרו . האותות לא מרו את דבר ה' וכאשר צוה כן היה וכן באו :
<b style="color: gray;">מצודת ציון</b> מרו . ענין מרוד וסרוב :
<b style="color: gray;">מלבי"ם פירוש המילות</b> שלח חשך ויחשך, החשך היה המכה האחרונה וסיום השלשה סדרים, שכבר בארתי בפי' התורה שבאו המכות בשלשה סדרים, דצ''ך עד''ש באח''ב, להורות על שלשה ענינים. ובסוף כל סדר באה מכה אחת בלא התראה בתחלה, שהם כנים שחין חשך שהיה סיום הסדר ודרך עונש כמ''ש בסי' ע''ח, והיה חשך המכה האחרונה וסיום הסדרים, כי במכת בכורות לא הקשה עוד את לבו ושלחם, ושיעור הכתובים ששם בם דברי אתותיו ומופתים עד ששלח חשך ויחשיך, שעד חשך ועד בכלל היו אותותיו ומופתיו, כמ''ש כי אני הכבדתי את לבו למען שיתי אותותי אלה בקרבו, והאותות האלה כולם באו ולא מרו את דברו. מעתה מתחיל לחשב המכות שבאו עד מכת חשך :
<b style="color: gray;">מלבי"ם ביאור המילות</b> לא מרו. מוסב על האותות והמופתים שעשו שליחותם :
<h3>{כט}</h3>
הָפַ֣ךְ אֶת־מֵימֵיהֶ֣ם לְדָ֑ם וַ֝יָּ֗מֶת אֶת־דְּגָתָֽם׃
<b style="color: gray;">מלבי"ם פירוש המילות</b> (כט-ל) הפך מימיהם לדם, שרץ ארצם צפרדעים, ושרץ פעל יוצא, ויען שעלתה צפרדע אחת ושרצה כקבלת חז''ל אמר שרץ בלשון יחיד :
<h3>{ל}</h3>
שָׁרַ֣ץ אַרְצָ֣ם צְפַרְדְּעִ֑ים בְּ֝חַדְרֵ֗י מַלְכֵיהֶֽם׃
<b style="color: gray;">רש"י</b> שרץ ארצם צפרדעים . אמר רבי יוחנן בכל מקום שהיו רובצים מים היו רובצים צפרדעים :
<b style="color: gray;">מצודת דוד</b> שרץ ארצם . ר''ל מימי ארצם : בחדרי . באו בחדרי מלכיהם :
<b style="color: gray;">מצודת ציון</b> שרץ . ענין ההולדה עם הרבוי : צפרדעים . הוא שרץ המים :
<h3>{לא}</h3>
אָ֭מַר וַיָּבֹ֣א עָרֹ֑ב כִּ֝נִּ֗ים בְּכָל־גְּבוּלָֽם׃
<b style="color: gray;">מלבי"ם פירוש המילות</b> אמר ויבא ערב, כי דם צפרדע היו ע''י אהרן שהכה במטהו אבל מכת ערוב אמר ה' בעצמו לא ע''י שליח, ומ''ש כנים אחרי ערוב, כי מכת כנים לא סרה מפרעה, כמו שנראה מן הכתובים, ומלמד שגם בעת שבא הערוב היו עדיין כנים בכל גבולם ושמשו שני המכות ביחד :
<h3>{לב}</h3>
נָתַ֣ן גִּשְׁמֵיהֶ֣ם בָּרָ֑ד אֵ֖שׁ לֶהָב֣וֹת בְּאַרְצָֽם׃
<b style="color: gray;">מצודת דוד</b> נתן גשמיהם ברד . במקום הגשם ירד הברד : אש להבות . אש מתלהב ובוער ירד עם הברד כמ''ש ותהלך אש ארצה ( שמות ט ) :
<b style="color: gray;">מלבי"ם פירוש המילות</b> נתן גשמיהם ברד, דלג מכות דבר ושחין, כי בכל המכות בקש פרעה את משה שיסורו ממנו (שהגם שלא נזכר זה בדם, כי מכת דם נגבל בתחלתו רק על שבעה ימים) אבל על הדבר לא בקש כי תלאו במקרה, ולכן לא חשבו, וכן אמר כי עתה שלחתי את ידי ואך אותך בדבר ותכחד מן הארץ ואולם בעבור זאת העמדתיך וכו', מבואר שלא חשש אל המכה הזאת שלא בא בשלימותו עד מכות בכורות, ומכת שחין לא הזכיר ג''כ מטעם זה, וגם מטעם שהזכרתי למעלה סי' ע''ח שלא היה שם התראה, (כי מה שהזכיר כנים בא ללמד שהיה עם ערוב ביחד, וחשך הזכיר ג''כ רק לומר שהיה סוף המכות, ולכן הזכיר שניהם שלא על הסדר) לכן דלג מכות דבר ושחין, וחשב ברד שפרעה בקש ממשה שיסור הברד :
<h3>{לג}</h3>
וַיַּ֣ךְ גַּ֭פְנָם וּתְאֵנָתָ֑ם וַ֝יְשַׁבֵּ֗ר עֵ֣ץ גְּבוּלָֽם׃
<b style="color: gray;">מצודת דוד</b> ויך . הברד הכה עצי גפנם ותאנתם :
<h3>{לד}</h3>
אָ֭מַר וַיָּבֹ֣א אַרְבֶּ֑ה וְ֝יֶ֗לֶק וְאֵ֣ין מִסְפָּֽר׃
<b style="color: gray;">מצודת דוד</b> ילק . וגם מין ילק ואין מספר להם :
<b style="color: gray;">מלבי"ם פירוש המילות</b> (לד-לה) אמר ויבא ארבה, הארבה אכל כל עשב, והילק אכל פרי אדמתם, פירות הגדלים באדמה שאין הארבה אוכלם :
<h3>{לה}</h3>
וַיֹּ֣אכַל כָּל־עֵ֣שֶׂב בְּאַרְצָ֑ם וַ֝יֹּ֗אכַל פְּרִ֣י אַדְמָתָֽם׃
<h3>{לו}</h3>
וַיַּ֣ךְ כָּל־בְּכ֣וֹר בְּאַרְצָ֑ם רֵ֝אשִׁ֗ית לְכָל־אוֹנָֽם׃
<b style="color: gray;">מצודת דוד</b> ראשית . הראשון מכל בניהם הבאים מכוחם וכפל הדבר במ''ש :
<b style="color: gray;">מצודת ציון</b> אונם . ענין כח כמו מרוב אונים ( ישעיה מ ) :
<b style="color: gray;">מלבי"ם פירוש המילות</b> ויך כל בכור בארצם, הבכורות לא הוכו רק בארצם, וראשית אונם הוכו בכ''מ אף שלא גרו במצרים, כנ''ל ס' ע''ח פ' נ''א :
<h3>{לז}</h3>
וַֽ֭יּוֹצִיאֵם בְּכֶ֣סֶף וְזָהָ֑ב וְאֵ֖ין בִּשְׁבָטָ֣יו כּוֹשֵֽׁל׃
<b style="color: gray;">מצודת דוד</b> ואין בשבטיו . בכל בני שבטיו לא היה מי כושל בעונו :
<b style="color: gray;">מצודת ציון</b> כושל . ענין נפילת התגברות ורפוי הכח ויאמר כן גם על הרבות העוני :
<b style="color: gray;">מלבי"ם פירוש המילות</b> ויוציאם, ואף שהיה ראוי שיהי להם שנאה עליהם ע''י הבכורות, בכ''ז נתן חנם בעיני העם וישאילום ואף שהיה ראוי שירדפו אחריהם לקחת שאלתם בחזרה אחר שראו שיוצאים בהחלט שלא על מנת לחזור, בכ''ז אין בשבטיו כושל, והטעם לזה כי. שמח מצרים בצאתם, ועזבו הכל בידם, וגם נפל פחדם עליהם ולא חרץ כלב לשונו :
<h3>{לח}</h3>
שָׂמַ֣ח מִצְרַ֣יִם בְּצֵאתָ֑ם כִּֽי־נָפַ֖ל פַּחְדָּ֣ם עֲלֵיהֶֽם׃
<b style="color: gray;">מצודת דוד</b> פחדם . של ישראל נפל על מצרים :
<h3>{לט}</h3>
פָּרַ֣שׂ עָנָ֣ן לְמָסָ֑ךְ וְ֝אֵ֗שׁ לְהָאִ֥יר לָֽיְלָה׃
<b style="color: gray;">מצודת דוד</b> למסך . להיות סוכך עליהם : ואש . פרש עמוד אש להאיר את הלילה :
<b style="color: gray;">מצודת ציון</b> למסך . כן יקרא הסכך אשר ממעל גם המחיצה לפנים כמו ואת מסך הפתח ( שמות כז ) והענן בלכתם הלך לפניהם ובנוחם סככם ממעל :
<b style="color: gray;">מלבי"ם פירוש המילות</b> פרש, שאחרי צאתם הלך לפניהם עמוד ענן ועמוד אש, וחוץ ממה שהלך הענן לפניהם כנזכר בתורה היה הענן למסך על ראשם וסביבם כקבלת חז''ל :
<b style="color: gray;">מלבי"ם ביאור המילות</b> למסך. שרשו סכך :
<h3>{מ}</h3>
שָׁאַ֣ל וַיָּבֵ֣א שְׂלָ֑ו וְלֶ֥חֶם שָׁ֝מַ֗יִם יַשְׂבִּיעֵֽם׃
<b style="color: gray;">רש"י</b> שאל ויבא שליו . שאל ישראל בשר ויבא לו הקב''ה שלוים :
<b style="color: gray;">מצודת דוד</b> שאל . ישראל שאל בשר והביא שליו : ולחם שמים . הוא המן :
<b style="color: gray;">מצודת ציון</b> שליו . מין עוף שמן :
<b style="color: gray;">מלבי"ם פירוש המילות</b> שאל, ואז שאל לחם, וזה היה במדבר סין, ויבא שלו כי השלו היה לפי שעה, ולחם שמים ישביעם, כמ''ש בשר לאכל ולחם לשבוע :
<h3>{מא}</h3>
פָּ֣תַח צ֭וּר וַיָּז֣וּבוּ מָ֑יִם הָ֝לְכ֗וּ בַּצִּיּ֥וֹת נָהָֽר׃
<b style="color: gray;">רש"י</b> הלכו בציות נהר . הלכו נהרות מן הבאר בארץ ציה :
<b style="color: gray;">מצודת דוד</b> הלכו בציות . במקום ציה ומדבר הלכו המים כמו נהר :
<b style="color: gray;">מצודת ציון</b> ויזובו . נטפו :
<b style="color: gray;">מלבי"ם פירוש המילות</b> פתח צור, וזה היה ברפידים, ותחלה זבו טפין טפין, ואחר כך הלכו בציות נהר :
<b style="color: gray;">מלבי"ם ביאור המילות</b> הלכו, בציות. המים הלכו במקום ציה כנהר :
<h3>{מב}</h3>
כִּֽי־זָ֭כַר אֶת־דְּבַ֣ר קָדְשׁ֑וֹ אֶֽת־אַבְרָהָ֥ם עַבְדּֽוֹ׃
<b style="color: gray;">רש"י</b> כי זכר . הקב''ה את דבר קדשו אשר עם אברהם עבדו שהבטיחו ( בראשית ט''ו ) ואחרי כן יצאו ברכוש גדול ודור רביעי ישובו הנה :
<b style="color: gray;">מצודת דוד</b> כי זכר . ה' את דבר קדשו אשר הבטיח את אברהם עבדו :
<b style="color: gray;">מלבי"ם פירוש המילות</b> כי זכר, מוסב על כל הנאמר שיציאת מצרים והרכוש הגדול הבטיח ה' לאברהם וכמ''ש חז''ל שלא יאמר אותו צדיק ועבדום וענו אותם קיים בהם ואח''כ יצאו ברכוש גדול לא קיים בהם, וגם הענן והמים והמן היה בזכות אברהם, כמ''ש חז''ל בב''ר פמ''ח וב''מ דף פ''ו :
<h3>{מג}</h3>
וַיּוֹצִ֣א עַמּ֣וֹ בְשָׂשׂ֑וֹן בְּ֝רִנָּ֗ה אֶת־בְּחִירָֽיו׃
<b style="color: gray;">מלבי"ם פירוש המילות</b> ויוצא עמו בששון, כמ''ש ובני ישראל יוצאים ביד רמה, ברנה את בחיריו כמ''ש חז''ל במכילתא שהצדיקים בחירי ה' אמרו שירות ותשבחות :
<h3>{מד}</h3>
וַיִּתֵּ֣ן לָ֭הֶם אַרְצ֣וֹת גּוֹיִ֑ם וַעֲמַ֖ל לְאֻמִּ֣ים יִירָֽשׁוּ׃
<b style="color: gray;">מצודת ציון</b> ועמל . עושר האדם נקרא עמל כי בא בעמל רב וביגיעה :
<b style="color: gray;">תורה תמימה</b> וכשם שהלימוד קודם למעשה כך דינו קודם למעשה כדרב המנונא דאמר רב המנונא אין תחילת דינו של אדם אלא על דברי תורה שנאמר פוטר מים ראשית מדון וכשם שדינו קודם למעשה כך שכרו קודם למעשה שנאמר ויתן להם ארצות גוים ועמל לאומים יירשו בעבור ישמרו חקיו ותורותיו ינצורו: <small><span style="color: gray;">קידושין מ ע"ב</span></small>
<b style="color: gray;">מלבי"ם פירוש המילות</b> (מד-מה) ויתן להם ארצות גוים, דלג יתר הנסים מטעם שיתבאר בסימן שאח''ז, וחזר למ''ש אשר כרת את אברהם לאמר שקיים שבועתו ונתן להם ארצות גוים, וגם נתן להם רכושם וקנינם, כמ''ש חז''ל שלכן הוליכם ארבעים שנה במדבר מפני שהכנענים עקרו כל הנטיעות המתין עד שהיתה ארצם מלאה כל טוב, והיה על התכלית בעבור ישמרו חקיו, כי לא נתן להם ארץ ישראל אלא ע''מ שישמרו את התורה, והיא הקדמה למזמור שאחריו שיספר איך לא שמרו חקי ה' ותורותיו :
<b style="color: gray;">מלבי"ם ביאור המילות</b> גוים, לאומים. לאומים הם האומות שיש להם דת מיוחד (כנ''ל ב' א'), ובעבור שדתם של עמי כנען היתה דת נשחתת מאד, כמפורש בתורה בכמה מקומות היו גרועים מגוים שאין להם דת כלל, ולכן גם עמלם יירשו, כמ''ש חז''ל ראה שלא קיימו ז' מצות כו' :
<h3>{מה}</h3>
בַּעֲב֤וּר ׀ יִשְׁמְר֣וּ חֻ֭קָּיו וְתוֹרֹתָ֥יו יִנְצֹ֗רוּ הַֽלְלוּ־יָֽהּ׃
<b style="color: gray;">מצודת דוד</b> בעבור . כל הטובה הזאת עשה ה' להם למען ישמרו חוקיו וכו' : הללויה . לזה הללו את יה על הטובה שעשה לאבותינו :
<b style="color: gray;">מלבי"ם ביאור המילות</b> ישמרו, ינצרו. הנוצר גדול מן השומר, והתורות צריכים שמירה יתירה יותר כי הם כוללות גם עקרי האמונה והלמודים :
<h2>תהילים פרק-קו</h2>
<h3>{א}</h3>
הַֽלְלוּיָ֨הּ ׀ הוֹד֣וּ לַיהוָ֣ה כִּי־ט֑וֹב כִּ֖י לְעוֹלָ֣ם חַסְדּֽוֹ׃
<b style="color: gray;">מצודת דוד</b> כי טוב . כי הוא טוב ומאתו לא תצא רעה כי עד עולם עושה חסד :
<b style="color: gray;">מלבי"ם פירוש המילות</b> הודו לה', המזמור הזה נמשך אל מזמור שלמעלה, שהזכיר איך שמר ה' את הברית והוציאם ממצרים ונתן להם את הארץ, ודלג יתר הנסים שעשה להם אחר יציאת מצרים כמו קריעת ים סוף ובקיעת הירדן ודומיהם, עז''א כי הם צריכים להודות לה', כי החסד שהתחיל לעשות עמהם עשה גם אחר שחטאו, כמ''ש בפסוק מ''ה ויזכר להם בריתו וינחם כרוב חסדיו, וה' טוב לעמו וחסדו לעולם, רק הם לא הכירו חסדיו ומרו והקציפו בכל דור ודור, כענין כי לך ה' הצדקה ולנו בושת הפנים :
<h3>{ב}</h3>
מִ֗י יְ֭מַלֵּל גְּבוּר֣וֹת יְהוָ֑ה יַ֝שְׁמִ֗יעַ כָּל־תְּהִלָּתֽוֹ׃
<b style="color: gray;">מצודת דוד</b> מי ימלל . מי יוכל לספר כל גבורות ה' ומי יוכל להשמיע כל תהלתו :
<b style="color: gray;">מצודת ציון</b> ימלל . מלשון מלה ודבור :
<b style="color: gray;">תורה תמימה</b> א"ר יוחנן בימי רשב"ג נישנית משנה זו רבן שמעון בן גמליאל נשיא רבי מאיר חכם רבי נתן אב"ד כי הוה רשב"ג התם הוו קיימי כולי עלמא מקמיה כי הוו עיילי רבי מאיר ורבי נתן הוו קיימי כולי עלמא מקמייהו אמר רשב"ג לא בעו למיהוי היכרא בין דילי לדידהו תקין הא מתניתא ההוא יומא לא הוו רבי מאיר ורבי נתן התם למחר כי אתו חזו דלא קמו מקמייהו כדרגילא מילתא אמרי מאי האי אמרו להו הכי תקין רשב"ג אמר ליה ר"מ לרבי נתן אנא חכם ואת אב"ד נתקין מילתא כי לדידן מאי נעביד ליה נימא ליה גלי עוקצים דלית ליה וכיון דלא גמר נימא ליה מי ימלל גבורות ה' ישמיע כל תהלתו למי נאה למלל גבורות ה' מי שיכול להשמיע כל תהלותיו נעבריה והוי אנא אב"ד ואת נשיא וכו'<small><span style="color: gray;">הוריות יג ע"ב</span></small>
והיינו דא"ר אלעזר מאי דכתיב מי ימלל גבורות ה' ישמיע כל תהלתו למי נאה (ללמד) [למלל] גבורות ה' מי שיכול להשמיע כל תהלתו וכו'.<small><span style="color: gray;">מכות י ע"א</span></small>
מכאן ואילך אסור לספר בשבחו של הקב"ה דא"ר אלעזר מאי דכתיב מי ימלל גבורות ה' ישמיע כל תהלתו למי נאה למלל גבורות ה' למי שיכול להשמיע כל תהלתו וכו'.<small><span style="color: gray;">מגילה יח ע"א</span></small>
<b style="color: gray;">מלבי"ם פירוש המילות</b> מי ימלל גבורות ה', ר''ל א''צ להודיע כל הנסים בפרט, מצד שני דברים, {{{א}}} שגם לספר נס אחד אין לנו אומר ודברים לספר גבורות ה', ועז''א מי ימלל היינו שאין מלה בלשון לבטא גבורותיו, {{{ב}}} שמי ישמיע כל תהלתו, שתהלותיו אין להם שיעור והם בלתי ב''ת, ור''ל שיודו לה' מצד שהוא טוב ולעולם חסדו, לא מצד עצמו שא''א לספר גבורותיו מצד עצמם :
<b style="color: gray;">מלבי"ם ביאור המילות</b> מי. עומד במקום שנים מי ישמיע :
<h3>{ג}</h3>
אַ֭שְׁרֵי שֹׁמְרֵ֣י מִשְׁפָּ֑ט עֹשֵׂ֖ה צְדָקָ֣ה בְכָל־עֵֽת׃
<b style="color: gray;">מצודת דוד</b> אשרי שומרי משפט . אשרי אלה השומרים משפטי התורה ועושים צדקה בכל עת כי זה יחשב להלול אל המקום כי הרודף אחר התורה יורה בזה גדולת הנותן את התורה :
<b style="color: gray;">תורה תמימה</b> אשכחיה רב יצחק בר יוסף לר' אבהו דהוה קאי באוכלוסא דאושא אמר ליה מאן מרה דשמעתא דאושא אמר ליה רבי יוסי בר חנינא תנא מיניה ארבעין זימנין ודמי ליה כמאן דמנחא ליה בכיסתיה אשרי שומרי משפט עושה צדקה בכל עת וכי אפשר לעשות צדקה בכל עת דרשו רבותינו שביבנה ואמרי לה רבי אליעזר זה הזן בניו ובנותיו כשהן קטנים וכו'.<small><span style="color: gray;">כתובות נ ע"א</span></small>
<b style="color: gray;">מלבי"ם פירוש המילות</b> אשרי, ר''ל חסדי ה' טובים לעולם, רק שהכל תלוי בהכנת המקבל, אחר שלא נתן להם ארץ ישראל רק על תנאי שישמרו חקיו ומצותיו ינצרו, א''כ אשרי שומרי משפט שהם המצות שבין אדם לחברו, ועושה צדקה שהם המצוות שבין אדם למקום, להם טוב ואשרי בכל עת, אין הבדל בין עתים הקדמונים והאחרונים, כי חסדי ה' לא נשתנו, והשומרים תורתו אשרי להם גם בזמן הזה :
<b style="color: gray;">מלבי"ם ביאור המילות</b> משפט, צדקה. משפט בין אדם לחברו וצדקה בין אדם למקום, כמ''ש ישעיה א' כ''א, ובכ''מ :
<h3>{ד}</h3>
זָכְרֵ֣נִי יְ֭הוָה בִּרְצ֣וֹן עַמֶּ֑ךָ פָּ֝קְדֵ֗נִי בִּישׁוּעָתֶֽךָ׃
<b style="color: gray;">רש"י</b> ברצון עמך . בהרצותך לעמך :
<b style="color: gray;">מצודת דוד</b> זכרני . התפלל דוד על עצמו ואמר זכור גם אותי כשתהיה מרוצה לעמך ופקדני לטובה בעת בוא ישועתך :
<b style="color: gray;">מצודת ציון</b> פקדני . ענין השגחה וזכרון :
<b style="color: gray;">תורה תמימה</b> מכדי כל מילי דעזרא נחמיה בן חכליה אמרינהו ונחמיה בן חכליה מ"ט לא איקרי סיפרא על שמיה אמר רבי ירמיה בר אבא מפני שהחזיק טובה לעצמו שנאמר זכרה לי אלהי לטובה דוד נמי מימר אמר זכרני ה' ברצון עמך פקדני בישועתך דוד רחמי הוא דקבעי רב יוסף אמר מפני שסיפר בגנותן של ראשונים שנאמר והפחות הראשונים אשר לפני הכבידו על העם ויקחו מהם בלחם ויין אחד כסף שקלים ארבעים וגו' ואף על דניאל שגדול ממנו סיפר וכו'.<small><span style="color: gray;">סנהדרין צג ע"ב</span></small>
<b style="color: gray;">מלבי"ם פירוש המילות</b> זכרני, מפני שיתחיל לספר איך ישראל חטאו, ואיך עי''כ נתנו ביד צריהם, בקש שלא יזכירהו ה' לא בין החוטאים ולא בין הנענשים, ויש הבדל בין זכירה ובין פקידה, שהזכירה היא רק שזוכר את הדבר, והפקידה היא בשיתעורר לעשות לו איזה גמול טוב או רע, ובקש זכרני ה' ברצון עמך, שלא תזכרני עם העת שהיית עליהם בכעס רק עם הרצון, בעת שרצית אותם כי היה מעשיהם טובים, ופקדני בישועתך, שלא תפקדני להעניש אותי עם נענשים, רק בעת שתושיע ותעשה טוב חסד :
<b style="color: gray;">מלבי"ם ביאור המילות</b> זכרני, פקדני. הפקידה הוא תמיד לעשות בו דבר (ירמיה ג' ט''ז, י''ד י', ט''ו ט''ו ובכ''מ) :
<h3>{ה}</h3>
לִרְא֤וֹת ׀ בְּט֘וֹבַ֤ת בְּחִירֶ֗יךָ לִ֭שְׂמֹחַ בְּשִׂמְחַ֣ת גּוֹיֶ֑ךָ לְ֝הִתְהַלֵּ֗ל עִם־נַחֲלָתֶֽךָ׃
<b style="color: gray;">מצודת דוד</b> להתהלל . להשתבח עם ישראל נחלתך לומר ראו כי בנו בחר ה' :
<b style="color: gray;">מלבי"ם פירוש המילות</b> לראות, נגד מ''ש זכרני ה' ברצון עמך מפרש לראות בטובת בחיריך, שתזכרני עם בחירי ה' הצדיקים לראו' בטובתם מצד מעשיהם הטובים, ונגד מ''ש פקדני בישועתך מפרש לשמוח בשמחת גויך לשמוח אתם על אשרם והצלחתם, ומצד שני אלה אזכה להתהלל עם נחלתך, שבמה שיהיו לנחלה לך שזה מורה על קדושתם ועל דיבוק ה' עמהם לעולם, אתהלל עמם אם במעשים הטובים אם בהצלחתם ושמחתם :
<b style="color: gray;">מלבי"ם ביאור המילות</b> גויך נחלתך. עיין ירמיה (ב' ז') :
<h3>{ו}</h3>
חָטָ֥אנוּ עִם־אֲבוֹתֵ֗ינוּ הֶעֱוִ֥ינוּ הִרְשָֽׁעְנוּ׃
<b style="color: gray;">מצודת דוד</b> חטאנו עם אבותינו . כמו שאבותינו חטאו כן אנחנו חטאנו :
<b style="color: gray;">תורה תמימה</b> אלא כך היה מתודה חטאתי ועויתי ופשעתי לפניך אני וביתי וכו' וכן בדוד הוא אומר חטאנו עם אבותינו העוינו הרשענו וכו'.<small><span style="color: gray;">יומא לו ע"ב</span></small>
<b style="color: gray;">מלבי"ם פירוש המילות</b> חטאנו, כי באמת חטאנו עם אבותינו, שאחזנו מעשה אבותינו בידינו, וחטאנו כמוהם, אולם אנחנו הוספנו על מעשי אבותינו שהם חטאו מצד התאוה או השגגה שזה גדר החטא, ואנחנו העוינו מצד עוות השכל והכפירה, והרשענו במזיד :
<b style="color: gray;">מלבי"ם ביאור המילות</b> חטאנו, העוינו, הרשענו. החטא מצד התאוה או השגגה, והרשע הוא במרד, והעון ע''י עוות השכל, כמ''ש בכ''מ :
<h3>{ז}</h3>
אֲב֘וֹתֵ֤ינוּ בְמִצְרַ֨יִם ׀ לֹא־הִשְׂכִּ֬ילוּ נִפְלְאוֹתֶ֗יךָ לֹ֣א זָ֭כְרוּ אֶת־רֹ֣ב חֲסָדֶ֑יךָ וַיַּמְר֖וּ עַל־יָ֣ם בְּיַם־סֽוּף׃
<b style="color: gray;">רש"י</b> וימרו על ים . היו מקטני אמנה אמרו כשם שאנו עולים מכאן מצד זה אף המצריים עולים מצד אחר ויבואו אחרינו עד שרמז הקב''ה לים והקיאם ליבשה אז וירא ישראל את מצרים מת על שפת הים ( שמות טו ) לפיכך ויאמינו בה' , אבל מתחלה לא האמינו ( מצאתי ) :
<b style="color: gray;">מצודת דוד</b> במצרים . בצאתם ממצרים : לא השכילו . לא נתנו לב להשכיל הנפלאות שעשית במצרים : בים סוף . עודם בים סוף מרו בה' ואמרו כשם שאנו עולים מצד זה כך מצרים עולים מצד אחר וירדפו אחרינו :
<b style="color: gray;">מצודת ציון</b> וימרו . מרדו וסרבו :
<b style="color: gray;">תורה תמימה</b> תניא אמר ר' יהודה עשר נסיונות ניסו אבותינו להקב"ה שנים בים ושנים במים שנים במן שנים בשליו אחת בעגל ואחת במדבר פארן שנים בים אחת בירידה ואחת בעלייה בירידה דכתיב המבלי אין קברים במצרים בעלייה כדרב הונא דא"ר הונא ישראל שבאותו הדור מקטני אמנה היו כדרבה בר מרי דאמר רבה בר מרי מאי דכתיב וימרו על ים בים סוף ויושיעם למען שמו מלמד שהיו ישראל ממרים באותה שעה ואומרים כשם שאנו עולים מצד זה כך מצרים עולים מצד אחר אמר לו הקב"ה לשר של ים פלוט אותם ליבשה אמר לפניו רבש"ע כלום יש עבד שנותן לו רבו מתנה וחוזר ונוטלה הימנו אמר לו אני נותן לך אחד ומחצה שבהם אמר לפניו רבש"ע כלום יש עבד שתובע את רבו אמר לו נחל קישון יהיה ערב מיד פלטן ליבשה דכתיב וירא ישראל את מצרים מת על וגו'<small><span style="color: gray;">ערכין טו ע"א</span></small>
<b style="color: gray;">מלבי"ם פירוש המילות</b> אבותינו, מבאר חטא אבותיהם, שגם בעודם במצרים חטאו, והנה שם היה להם להשכיל גדולת ה' ויכלתו מצד הנפלאות שעשה לעיני פרעה ולעיני כל מצרים ולעבדו מצד יראת הרוממות, והם לא השכילו נפלאותיך, והסתפקו בהם ולא היה להם אמונה שלימה, כי חשבו שנעשו בלאט ותחבולה, ועכ''פ היה להם לזכור חסדי ה' ולעבדו מצד הכרת הטובה ויראת הגמול והעונש, אבל הם לא זכרו רוב חסדיך וכמ''ש ביחזקאל ח' ואומר אליהם איש שקוצי עיניו השליכו ולא אבו שמוע, עד שלכן וימרו על ים בים סוף שהסתפקו, ביכלתו וכפרו בטובותיו, כמ''ש הלא זה הדבר אשר דברנו אליך במצרים לאמר חדל ממנו ונעבדה את מצרים, ומוסיף בים סוף, שגם בתוך הים מרו כקבלת חז''ל שפסל מיכה עבר עמהם בים :
<h3>{ח}</h3>
וַֽ֭יּוֹשִׁיעֵם לְמַ֣עַן שְׁמ֑וֹ לְ֝הוֹדִ֗יעַ אֶת־גְּבוּרָתֽוֹ׃
<b style="color: gray;">מצודת דוד</b> למען שמו . שלא יחולל כי פן יאמרו מבלתי יכולת וגו' :
<b style="color: gray;">מלבי"ם פירוש המילות</b> ויושיעם ובכ''ז הושיעם משני טעמים, {{{א}}} למען שמו שלא יהיה חילול השם כמ''ש ביחזקאל כ' ואעש למען שמי לבלתי החל, {{{ב}}} להודיע את גבורתו כדי שהם בעצמם יכירו עי''כ את גבורתו :
<h3>{ט}</h3>
וַיִּגְעַ֣ר בְּיַם־ס֭וּף וַֽיֶּחֱרָ֑ב וַיּוֹלִיכֵ֥ם בַּ֝תְּהֹמ֗וֹת כַּמִּדְבָּֽר׃
<b style="color: gray;">רש"י</b> ויוליכם בתהומות כמדבר . ים סוף היה במדבר דכתיב סגר עליהם המדבר וגו' ( שם י''ד ) דרך שלשת ימים וגו' ( במדבר י' ) :
<b style="color: gray;">מצודת דוד</b> בתהומות . בעומק הים , הוליכם בחרבה כבמקום מדבר מבלי מים :
<b style="color: gray;">מצודת ציון</b> ויחרב . ענין יובש :
<b style="color: gray;">מלבי"ם פירוש המילות</b> ויגער בים סוף ויחרב, ויותר מזה שהולכים בתהומות כדמבר, והוא כמו שבארתי בפי' התורה שנעשו עוד נסים שקרקע התהום נעשה יבש כגריד, ושעלה קרקע הים למעלה שהיי' דרך שוה, כי בתהום הים הוא עמק גדול שא''א לרדת שם ולעלות משם, ועז''א שהוליכם כבמדבר, וכמ''ש (ישעיה ס''ג י''ג) מוליכם בתהומות כסוס במדבר, עיין מש''ש :
<h3>{י}</h3>
וַֽ֭יּוֹשִׁיעֵם מִיַּ֣ד שׂוֹנֵ֑א וַ֝יִּגְאָלֵ֗ם מִיַּ֥ד אוֹיֵֽב׃
<b style="color: gray;">מצודת דוד</b> ויושיעם . בזה הושיעם מיד מצרים :
<b style="color: gray;">מלבי"ם פירוש המילות</b> ויושיעם מיד שונא, ומוסיף ויגאלם מיד אויב, שהאויב איבתו גלויה יותר מן השונא והוא דורש רעתו, וגם הוסיף שלא לבד שהושיעם לפי שעה, כי גם גאלם מרשותו לעולם, מה שהוציאם מארץ מצרים :
<b style="color: gray;">מלבי"ם ביאור המילות</b> (י-יא) שונא, אויב, צר. עי' הבדלם למעלה (פ''ט כ''ג), והגאולה הוא מצד הקורבה (כנ''ל ס''ט י''ט). אחד מהם לא נותר. ואמר (שמות י''ד י''ח) לא נשאר בהם עד אחד, ודרשו חז''ל שפרעה לבדו נשאר, עד ולא עד בכלל, ומבואר אצלי ההבדל בין נשאר ובין נותר, נשאר הוא בכונה ונותר הוא שלא בכונה, ושם אמר שלא נשאר בכונה רק אחד, שהוא פרעה שהשאירו ה' למען יספר במצרים מה שראה, ופה אמר שלא נותר מעצמו אף אחד, כי האחד שנמלט לא נותר מעצמו רק ה' השאירו בכונה :
<h3>{יא}</h3>
וַיְכַסּוּ־מַ֥יִם צָרֵיהֶ֑ם אֶחָ֥ד מֵ֝הֶ֗ם לֹ֣א נוֹתָֽר׃
<b style="color: gray;">מלבי"ם פירוש המילות</b> ויכסו מים צריהם, והצרים שהם גדולים מן האויב כי הצר נלחם ומציר בפועל, והם המצרים שרדפו אחריהם, כסו אותם המים, עד שאחד מהם לא נותר :
<h3>{יב}</h3>
וַיַּאֲמִ֥ינוּ בִדְבָרָ֑יו יָ֝שִׁ֗ירוּ תְּהִלָּתֽוֹ׃
<b style="color: gray;">מצודת דוד</b> ויאמינו . אז האמינו בדבר ה' ושוררו שירת הים כאשר ראו את מצרים מת על שפת הים :
<b style="color: gray;">מלבי"ם פירוש המילות</b> ויאמינו, ואז האמינו בדבריו, כמ''ש ויאמינו בה', ישירו תהלתו כמ''ש אז ישיר משה ובני ישראל :
<h3>{יג}</h3>
מִֽ֭הֲרוּ שָׁכְח֣וּ מַעֲשָׂ֑יו לֹֽא־חִ֝כּ֗וּ לַעֲצָתֽוֹ׃
<b style="color: gray;">רש"י</b> לא חכו לעצתו . לא קוו לו :
<b style="color: gray;">מצודת דוד</b> מהרו . בזמן מועט שכחו מעשה ה' והתלוננו במרה על מרירת המים : לא חכו . לא המתינו עד ישמעו עצת ה' מה היא כאשר באמת המתיק להם המים :
<b style="color: gray;">מצודת ציון</b> חכו . ענין המתנה כמו לכן חכו לי ( צפניה ג ) :
<b style="color: gray;">מלבי"ם פירוש המילות</b> מהרו שכחו מעשיו, אבל הם שכחו מעשיו במהרה לא חכו לעצתו, וכבר התבאר בסי' ע''ח כי תחלה נתן להם שלו ומן ובבואם לרפידים נפסק השלו ונתן להם מים, ועי''כ חשבו שאין יכולת לה' לתת שלשה דברים ביחד וכשנתן לחם ומים א''א שיתן להם בשר, וע''ז היה התלונה בקברות התאוה שלא האמינו ביכולת ה', וז''ש מהרו שכחו מעשיו, ובאמת מה שלא נתן להם בשר תמיד כמו לחם, מבואר במ''ש ויענך וירעיבך ויאכילך את המן למען ענותך, שלא נתן להם בשר למען ענותם ולדעת את אשר בלבבם, והיה זה מעצת ה' להכניע חמרם ותאותם, והם לא חכו לעצתו זאת, רק.
<h3>{יד}</h3>
וַיִּתְאַוּ֣וּ תַ֭אֲוָה בַּמִּדְבָּ֑ר וַיְנַסּוּ־אֵ֝֗ל בִּֽישִׁימֽוֹן׃
<b style="color: gray;">רש"י</b> ויתאוו תאוה . מי יאכילנו בשר ( שם י''א ) :
<b style="color: gray;">מצודת דוד</b> ויתאוו תאוה . זהו מה שאמרו מי יאכילנו בשר : וינסו . אם יוכל למלאות שאלתם :
<b style="color: gray;">מצודת ציון</b> בישימון . במדבר שממה :
<b style="color: gray;">מלבי"ם פירוש המילות</b> ויתאוו תאוה במדבר, הפך מה שהיה כונת ה' שלא יתאוו תאוה, וינסו אל בישימון הוא מה שנסו הגם לחם יוכל תת כמש''פ שם, וזה ספק ביכולת ה' :
<b style="color: gray;">מלבי"ם ביאור המילות</b> במדבר, בישימון. הישימון מורה השממון לגמרי, ומצד זה נסו אל אם יוכל לתת להם שם צרכיהם :
<h3>{טו}</h3>
וַיִּתֵּ֣ן לָ֭הֶם שֶׁאֱלָתָ֑ם וַיְשַׁלַּ֖ח רָז֣וֹן בְּנַפְשָֽׁם׃
<b style="color: gray;">רש"י</b> וישלח רזון בנפשם . ואף ה' חרה בעם ( שם י''א ) :
<b style="color: gray;">מצודת דוד</b> ויתן וגו' . הוריד להם השליו : וישלח רזון . לא נעשו שמנים מאכילת השליו כי אדרבה נעשו עוד רזים וכחושים והוא מכל על הפורעניות הבאה עליהם בעבור זה :
<b style="color: gray;">מצודת ציון</b> רזון . מל' תות וכחשות :
<b style="color: gray;">מלבי"ם פירוש המילות</b> ויתן, במה שהתאוו תאוה נתן להם שאלתם ובמה שנסו אל שלח רזון בנפשם, והוא במה שבארתי בסי' ע''ח, שאם היו רוצים בבשר רק מחמת תאוה היו פורשים ממנו תיכף כאשר השיגו תאותם, אבל ע''י שהיה בזה כפירה ומינות לא תאוה לבד, כמ''ש וינסו אל בישימון שלא היה מחמת תאוה רק לנסות כח ה' ויכלתו, לכן לא התחרטו, וע''כ מתו בקברות התאוה וישלח רזון בנפשם :
<h3>{טז}</h3>
וַיְקַנְא֣וּ לְ֭מֹשֶׁה בַּֽמַּחֲנֶ֑ה לְ֝אַהֲרֹ֗ן קְד֣וֹשׁ יְהוָֽה׃
<b style="color: gray;">רש"י</b> ויקנאו למשה . במדבר הכעיסוהו כמו קנאוני בלא אל ( מצאתי ) :
<b style="color: gray;">מצודת דוד</b> ויקנאו . הכעיסו למשה במחנה בפרסום רב והם קרח ועדתו שקנאו למשה ולאהרן :
<b style="color: gray;">מצודת ציון</b> ויקנאו . ענין כעס כמו הם קנאוני ( דברים לב ) :
<b style="color: gray;">תורה תמימה</b> וישמע משה ויפול על פניו מה שמועה שמע אמר רבי שמואל בר נחמני א"ר יונתן שחשדוהו מאשת איש שנאמר ויקנאו למשה במחנה א"ר שמואל בר יצחק מלמד שכל אחד ואחד קנא את אשתו ממשה שנאמר ומשה יקח את האהל ונטה לו מחוץ למחנה ויקם משה וילך אל דתן ואבירם אמר ר"ל מכאן שאין מחזיקין במחלוקת דאמר רב כל המחזיק במחלוקת עובר בלאו שנאמר ולא יהיה כקרח וכעדתו וכו'.<small><span style="color: gray;">סנהדרין קי ע"א</span></small>
מתיב רבי יעקב ויחפאו בני ישראל דברים אשר לא כן על ה' אלהיהם התם להכעיס הוא דעבוד תא שמע ויקנאו למשה במחנה לאהרן קדוש ה' וכו'.<small><span style="color: gray;">מועד קטן יח ע"ב</span></small>
<b style="color: gray;">מלבי"ם פירוש המילות</b> (טז-יז) ויקנאו, לפי הסדר האמור פה מבואר כדעת האומרים שמחלקותו של קרח היה קדם מעשה המרגלים אחר מעשה של קברות התאוה, (ולמ''ד שהיה אחר מעשה מרגלים, צ''ל שחושב לפי חומר החטא והעונש, ולכן סמך העגל ומרגלים ביחד אחר מעשה קרח, שהיה חטאם גדול ביתר שאת), והנה בעדת קרח היו שם שני כתות, שדתן ואבירם ור''ן ראשי סנהדראות היו מתנגדים על השבעים זקנים שבחר משה, כי הם היו קרואי מועד אנשי שם וחרה להם על שלא נח עליהם הרוח, ועז''א ויקנאו למשה במחנה שקנאו בסבת משה מה שעשה במחנה, כמ''ש ויאסף משה אל המחנה הוא וזקני ישראל, וקרח היה חולק על הכ''ג נגד אהרן, ועז''א לאהרן קדוש ה', והיה בהם שלשה מיני עונשים, דתן ואבירם נבלעו, ועז''א תפתח ארץ, ודתן נבלע לבדו ואבירם היה לו עדה של בנים ובנות שהם עשרה, ועז''א ותכס על עדת אבירם :
<b style="color: gray;">מלבי"ם ביאור המילות</b> ויקנאו למשה. קנאה שאחריו למ''ד הוא לטובה כמ''ש ישעיה (י''א), וע''כ פי' בשביל משה, וכן פי' חז''ל מלמד שכל אחד קנא את אשתו ממשה :
<h3>{יז}</h3>
תִּפְתַּח־אֶ֭רֶץ וַתִּבְלַ֣ע דָּתָ֑ן וַ֝תְּכַ֗ס עַל־עֲדַ֥ת אֲבִירָֽם׃
<b style="color: gray;">רש"י</b> תפתח ארץ וגו' . נראה שחלק כבוד לבני קרח מלהזכיר אביהם תלה הקלקלה בדתן ואבירם :
<h3>{יח}</h3>
וַתִּבְעַר־אֵ֥שׁ בַּעֲדָתָ֑ם לֶ֝הָבָ֗ה תְּלַהֵ֥ט רְשָׁעִֽים׃
<b style="color: gray;">רש"י</b> ותבער אש . ותאכל את מקריבי הקטרת ( במדבר טז ) :
<b style="color: gray;">מצודת דוד</b> בעדתם . הם הר''נ איש מקריבי הקטורת : להבה וגו' . כפל הדבר במ''ש :
<b style="color: gray;">מצודת ציון</b> תלהט . ענין להבה :
<b style="color: gray;">מלבי"ם פירוש המילות</b> ותבער, הענש השני היה האש ששרף המאתים וחמשים איש ועז''א ותבער אש בעדתם, ואח''כ החל הנגף שהוא העונש השלישי, ועז''א להבה תלהט רשעים, כאלו מן האש נפרד להבה המלהטת מרחוק שהוא הנגף, וקרח לא נחשב שנדון בבלוע ושרפה כדברי חז''ל :
<h3>{יט}</h3>
יַעֲשׂוּ־עֵ֥גֶל בְּחֹרֵ֑ב וַ֝יִּשְׁתַּחֲו֗וּ לְמַסֵּכָֽה׃
<b style="color: gray;">מצודת דוד</b> בחורב . במקום אשר קבלו התורה :
<b style="color: gray;">מצודת ציון</b> למסכה . דבר הניתך ממתכת כמו אלהי מסכה ( שמות לד ) :
<b style="color: gray;">מלבי"ם פירוש המילות</b> (יט-כ) יעשו עגל, העגל היה קודם ובא מוחר להגדיל חטא קרח שהיה מחלקותם על משה באמרם שא''צ לאמצעי בינם לבין ה' כמ''ש כי כל העדה כולם קדושים ובתוכם ה', וזה היה הפך ממה שאמרו תחלה שכאשר בושש משה עשו את העגל כי אמרו שצריכים לאמצעי בינם לבין ה', ואחר שלא בא משה שהיה אמצעי ביניהם עשו להם אלהים אשר ילכו לפניהם, ואז המירו את כבודם שהוא הנהגת משה שהיה מצד הימין פני אדם, בתבנית שור. והנה ענין עבודת אלילים היה שחשבו שה' מסר ההנהגה אל המערכת וכחות הטבע ועפ''ז בקשו תחבולות להפיק רצון מכחות הטבע, כמו שלמדו זאת מן המצריים, ועז''א.
<h3>{כ}</h3>
וַיָּמִ֥ירוּ אֶת־כְּבוֹדָ֑ם בְּתַבְנִ֥ית שׁ֝֗וֹר אֹכֵ֥ל עֵֽשֶׂב׃
<b style="color: gray;">רש"י</b> אוכל עשב . אין לך מתועב ומשוקץ מן השור בשעה שהוא אוכל עשב שהוא מוציא פרש רבה והוא מלוכלך בה , ס''א רירו :
<b style="color: gray;">מצודת דוד</b> וימירו . חלפו כבוד המקום בתבנית שור : כבודם . כבוד המקום אלא שכינה הכ' : אוכל עשב . הזכירו בגנותו שמלכלך העשב ברירו ואוכלו :
<b style="color: gray;">מצודת ציון</b> וימירו . מלשון תמורה וחלוף :
<b style="color: gray;">תורה תמימה</b> ואיפוך אנא מן הבהמה להוציא את הנעבד מן הבקר להוציא רובע ונרבע התם מעניינא דקרא כתיב גבי בהמה ואיש כי יתן שכבתו בבהמה מות יומת גבי בקר כתיב וימירו את כבודם בתבנית שור אוכל עשב הצאן להוציא את המוקצה ומן הצאן להוציא את הנוגח וכו'.<small><span style="color: gray;">תמורה כח ע"ב</span></small>
<h3>{כא}</h3>
שָׁ֭כְחוּ אֵ֣ל מוֹשִׁיעָ֑ם עֹשֶׂ֖ה גְדֹל֣וֹת בְּמִצְרָֽיִם׃
<b style="color: gray;">מלבי"ם פירוש המילות</b> שכחו אל מושיעם, אשר ראו שהנהגתם היא ע''י ה' שהוא סבת כל הסבות, ממה שעשה גדלות במצרים, שגדול מורה שהוא סבת כל הדברים וזה הראה במצרים, כמ''ש בזאת תדעון כי אני ה' :
<b style="color: gray;">מלבי"ם ביאור המילות</b> (כא-כב) גדלות, נפלאות, נוראות. עי' בפי'. חמתו. ההבדל בין אף וחמה למעלה (ו' ב').
<h3>{כב}</h3>
נִ֭פְלָאוֹת בְּאֶ֣רֶץ חָ֑ם נ֝וֹרָא֗וֹת עַל־יַם־סֽוּף׃
<b style="color: gray;">מלבי"ם פירוש המילות</b> נפלאות, וכן הראה להם שהוא משדד הטבע ועושה נפלאות, וזה היה כולל בכל ארץ חם, שהמכות התפשטו בכל השייך לגבול מצרים, וגם הראה נוראות על ים סוף ששם התיראו מפניו כמ''ש וייראו העם את ה', וזה נגד הגדול הגבור והנורא, גדלות נפלאות נוראות. ששם הנורא מורה שהוא מנהיג לבדו ההנהגה הפרטית ואין זולתו, והיה במצרים שלשה דברים שהראה להם, א' בזאת תדע כי אני ה' וזה גדולות, ב' כי אני ה' בקרב הארץ וזה נפלאות, ג' כי אין כמוני בכל הארץ וזה נוראות, וכמ''ש בפי' התורה :
<h3>{כג}</h3>
וַיֹּ֗אמֶר לְֽהַשְׁמִ֫ידָ֥ם לוּלֵ֡י מֹ֘שֶׁ֤ה בְחִיר֗וֹ עָמַ֣ד בַּפֶּ֣רֶץ לְפָנָ֑יו לְהָשִׁ֥יב חֲ֝מָת֗וֹ מֵֽהַשְׁחִֽית׃
<b style="color: gray;">מצודת דוד</b> ויאמר . חשב ה' להשמידם : לולי משה . אם לא היה משה עומד בפרץ וכו' ואחז במשל כעומד במקום פרצת הגדר לבלי תת לבוא דרך בה ור''ל בתפלתו בטל החמה ולולי הוא היה משמידם :
<b style="color: gray;">תורה תמימה</b> א"ר יוחנן משום ר' יוסי בן זמרא כל התולה בזכות עצמו תולין לו בזכות אחרים וכל התולה בזכות אחרים תולין לו בזכות עצמו משה תלה בזכות אחרים שנא' זכור לאברהם ליצחק ולישראל עבדיך תלו לו בזכות עצמו שנאמר ויאמר להשמידם לולי משה בחירו עמד בפרץ לפניו להשיב חמתו מהשחית חזקיהו תלה בזכות עצמו דכתיב זכר נא את אשר התהלכתי לפניך תלו לו בזכות אחרים שנא' וגנותי אל העיר הזאת להושיעה למעני ולמען דוד עבדי והיינו דריב"ל דאמר ריב"ל מאי דכתיב הנה לשלום מר לי מר אפי' בשעה ששיגר לו הקב"ה שלום מר הוא לו:<small><span style="color: gray;">ברכות י ע"ב</span></small>
<b style="color: gray;">מלבי"ם פירוש המילות</b> ויאמר להשמידם, ואז נגזר עליהם כליון, ויל''פ שר''ל ויאמר להשמידם לולי משה, שכן אמר שלולא משה ישמידם, כמ''ש הרף ממני ואשמידם, שמזה ידע משה שהדבר תלוי בו, וע''כ עמד בפרץ לפניו להשיב חמתו, שהגם שכבר יצא האף ומתו במגפה, לא היה אף מעורב עם חמה פנימית, (שזה ההבדל בין אף ובין חמה כי היה רק אף חיצוני) לא חמה פנימית להשחית :
<b style="color: gray;">מלבי"ם ביאור המילות</b> עמד בפרץ. וכן ועומד בפרץ לפני (יחזקאל כ''ב ל') :
<h3>{כד}</h3>
וַֽ֭יִּמְאֲסוּ בְּאֶ֣רֶץ חֶמְדָּ֑ה לֹֽא־הֶ֝אֱמִ֗ינוּ לִדְבָרֽוֹ׃
<b style="color: gray;">רש"י</b> וימאסו בארץ חמדה . בשלוח מרגלים והוציאו דבה על הארץ ( שם יג ) :
<b style="color: gray;">מצודת דוד</b> וימאסו . ע''י תלונות המרגלים : לדברו . שהבטיח לרשת אותם :
<b style="color: gray;">מלבי"ם פירוש המילות</b> וימאסו, עתה מזכיר חטא מרגלים, והיה בזה שני ענינים, {{{א}}} מ''ש (דברים א') ויאמרו טובה הארץ ולא אביתם לעלות ותרמו את פי ה' היינו שאמרו שהארץ רעה ומשכלת יושביה, ועז''א וימאסו בארץ חמדה ולא האמינו לדברו שאמר שהיא ארץ טובה :
<h3>{כה}</h3>
וַיֵּרָגְנ֥וּ בְאָהֳלֵיהֶ֑ם לֹ֥א שָׁ֝מְע֗וּ בְּק֣וֹל יְהוָֽה׃
<b style="color: gray;">מצודת דוד</b> לא שמעו . לא האמינו בקול דברו :
<b style="color: gray;">מצודת ציון</b> וירגנו . ענין תלונה ותרעומות כמו דברי נרגן ( משלי יח ) :
<b style="color: gray;">מלבי"ם פירוש המילות</b> וירגנו, זאת שנית מש''ש ותרגנו באהליכם ותאמרו בשנאת ה' אותנו הוציאנו מארץ מצרים לתת אותנו ביד האמורי להשמידנו ואומר אליכם לא תערצון, ועז''א וירגנו באהליכם ולא שמעו בקול ה', כי אמרו מבלי יכולת :
<h3>{כו}</h3>
וַיִּשָּׂ֣א יָד֣וֹ לָהֶ֑ם לְהַפִּ֥יל א֝וֹתָ֗ם בַּמִּדְבָּֽר׃
<b style="color: gray;">רש"י</b> וישא ידו . בשבועה :
<b style="color: gray;">מצודת דוד</b> וישא ידו . נשא ידו בשבועה עליהם להפיל וכו' :
<b style="color: gray;">מלבי"ם פירוש המילות</b> וישא ידו להם, כנגד שני החטאים נשבע להענישם בשני עונשים, {{{א}}} להפיל אותם במדבר, שהם עצמם לא יבואו אל ארץ חמדה אשר מאסו :
<h3>{כז}</h3>
וּלְהַפִּ֣יל זַ֭רְעָם בַּגּוֹיִ֑ם וּ֝לְזָרוֹתָ֗ם בָּאֲרָצֽוֹת׃
<b style="color: gray;">רש"י</b> ולהפיל זרעם בגוים . מאותו שעה נגזר עליהם חורבן הבית שהרי ליל ט' באב בכו ואמר הקב''ה הם בכו בכיה של חנם ואני אקבע להם בכיה לדורות :
<b style="color: gray;">מצודת דוד</b> ולהפיל וגו' . כי אז נגזר עליהם הגלות והוקבע בכיה לדורות : בארצות . ר''ל בארצות הגוים :
<b style="color: gray;">מצודת ציון</b> ולזרותם . לפזרם כמו תזרם לרוח ( יחזקאל ה' ) :
<b style="color: gray;">מלבי"ם פירוש המילות</b> {{{ב}}} להפיל זרעם בגוים, שעי''ז נגזר גלות ושעבוד לדורות הבאים כמו שמבואר גם כן ביחזקאל כ' כ''ג, וכמ''ש חז''ל אתם בכיתם בכיה של חנם,
<h3>{כח}</h3>
וַ֭יִּצָּ֣מְדוּ לְבַ֣עַל פְּע֑וֹר וַ֝יֹּאכְל֗וּ זִבְחֵ֥י מֵתִֽים׃
<b style="color: gray;">מצודת דוד</b> ויצמדו . חברו עצמם לבעל פעור ואכלו זבחי עבודת גלולים שהוא דבר שאין בה חיות כמת :
<b style="color: gray;">מצודת ציון</b> ויצמדו . ענין דבוק וחבור כמו צמיד פתיל ( במדבר ט ) :
<b style="color: gray;">תורה תמימה</b> דתניא ר' יהודה בן בתירא אומר מנין לתקרובת עבודת כוכבים שהיא מטמאה באהל שנאמר ויצמדו לבעל פעור ויאכלו זבחי מתים מה מת מטמא באהל אף תקרובת עבודת כוכבים מטמאה באהל:<small><span style="color: gray;">חולין יג ע"ב</span></small>
יין מנלן אמר רבה בר אבוה אמר קרא אשר חלב זבחימו יאכלו ישתו יין נסיכם מה זבח אסור בהנאה אף יין נמי אסור בהנאה זבח גופיה מנלן דכתיב ויצמדו לבעל פעור ויאכלו זבחי מתים מה מת אסור בהנאה אף זבח נמי אסור בהנאה וכו'.<small><span style="color: gray;">עבודה זרה כט ע"ב</span></small>
מני רבי יהודה בן בתירא היא דתניא רבי יהודה בן בתירא אומר מנין לתקרובת עבודת כוכבים שמטמא באהל שנאמר ויצמדו לבעל פעור ויאכלו זבחי מתים מה מת מטמא באהל אף תקרובת עבודת כוכבים מטמאה באהל:<small><span style="color: gray;">עבודה זרה לב ע"ב</span></small>
מני רבי יהודה בן בתירא היא דתניא רבי יהודה בן בתירא אומר מנין לתקרובת עבודת כוכבים שמטמאה באהל שנאמר ויצמדו לבעל פעור ויאכלו זבחי מתים מה מת מטמא באהל אף תקרובת עבודת כוכבים מטמא באהל:<small><span style="color: gray;">עבודה זרה מח ע"ב</span></small>
סבר לה כי הא דאמר רב גידל א"ר חייא בר יוסף א"ר מנין לתקרובת עבודת כוכבים שאין לה בטילה עולמית שנאמר ויצמדו לבעל פעור ויאכלו זבחי מתים מה מת אין לו בטילה לעולם אף תקרובת עבודת כוכבים אין לה בטילה לעולם וכו'.<small><span style="color: gray;">עבודה זרה נ ע"א</span></small>
<b style="color: gray;">מלבי"ם פירוש המילות</b> ויצמדו, כתיב וישב ישראל בשטים ויחל העם לזנות אל בנות מואב ותקראן לעם לזבחי אלהיהן וגו' ויצמד ישראל לבעל פעור, ספר שמה שנצמדו לבעל פעור לא היה מצד עצמו ומצד המינות, רק שבאו אליו ע''י תאות הזנות אל בנות מואב, ועי''ז קראו להם לזבחי אלהיהן, ועי''ז נצמדו לבעל פעור, ואחר שעקר הסבה היה תאות הזנות לכן כשהרג פינחס את זמרי שב חרון אף ה' מישראל, ופה ספר מן המאוחר אל הקודם ויצמדו לבעל פעור וזה בא על ידי שאכלו זבחי מתים, וזה בא ע''י. (כט-לא) שהכעיסו במעלליהם, שזנו אל בנות מואב, וזה סבב את הכל ועי''כ פרצה בם מגפה, ולכן כשעמד פנחס ויפלל ועשה משפט בזמרי נעצרה המגפה ותחשב לו לצדקה, כמ''ש והיתה לו ולזרעו אחריו ברית כהונת עולם :
<h3>{כט}</h3>
וַ֭יַּכְעִיסוּ בְּמַֽעַלְלֵיהֶ֑ם וַתִּפְרָץ־בָּ֝֗ם מַגֵּפָֽה׃
<b style="color: gray;">מצודת דוד</b> ותפרץ . המגפה נתחזקה בהם כי רבים מתו :
<b style="color: gray;">מצודת ציון</b> ותפרץ . ענין התחזקות כמו מה פרצת ( בראשית לח ) :
<h3>{ל}</h3>
וַיַּעֲמֹ֣ד פִּֽ֭ינְחָס וַיְפַלֵּ֑ל וַ֝תֵּעָצַ֗ר הַמַּגֵּפָֽה׃
<b style="color: gray;">מצודת דוד</b> ויעמוד . קם מתוך העדה ועשה דין ומשפט בזמרי ועי''ז נעצרה המגפה :
<b style="color: gray;">מצודת ציון</b> ויפלל . ענין דין ומשפט כמו ונתן בפלילים ( שמות כא ) : ותעצר . ענין מניעה :
<b style="color: gray;">תורה תמימה</b> א"ר יוחנן ששה נסים נעשו לו לפנחס אחד שהיה לו לזמרי לפרוש ולא פירש ואחד שהיה לו לדבר ולא דבר ואחד שכוון בזכרותו של איש ובנקבותה של אשה ואחד שלא נשמטו מן הרומח ואחד שבא מלאך והגביה את המשקוף ואחד שבא מלאך והשחית בעם בא וחבטן לפני המקום אמר לפניו רבש"ע על אלו יפלו כ"ד אלף מישראל שנאמר ויהיו המתים במגפה ארבעה ועשרים אלף והיינו דכתיב ויעמד פנחס ויפלל וכו'.<small><span style="color: gray;">סנהדרין פב ע"ב</span></small>
איתמר רבי יוסי ברבי חנינא אמר תפלות אבות תקנום וכו' תניא כוותיה דרבי יוסי בר' חנינא אברהם תקן תפלת שחרית שנא' וישכם אברהם בבקר אל המקום אשר עמד שם ואין עמידה אלא תפלה שנאמר ויעמד פינחס ויפלל וכו'.<small><span style="color: gray;">ברכות כו ע"ב</span></small>
אמר רב נחמן אמר רב מאי דכתיב תחנונים ידבר רש ועשיר יענה עזות תחנונים ידבר רש זה משה ועשיר יענה עזות זה יהושע מאי טעמא אילימא משום דכתיב ויציקום לפני ה' ואמר רב נחמן בא וחבטן לפני המקום אטו פנחס לא עביד הכי (דכתיב) ויעמד פנחס ויפלל ותעצר המגפה ואמר ר' אלעזר ויתפלל לא נאמר אלא ויפלל מלמד שעשה פלילות עם קונו בא וחבטן לפני המקום אמר לפניו רבונו של עולם על אלו יפלו עשרים וארבעה אלף מישראל דכתיב ויהיו המתים במגפה ארבעה ועשרים אלף וכו'.<small><span style="color: gray;">סנהדרין מד ע"א</span></small>
ואברהם אבינו מנא לן דקבע מקום דכתיב וישכם אברהם בבקר אל המקום אשר עמד שם ואין עמידה אלא תפלה שנאמר ויעמוד פינחס ויפלל:<small><span style="color: gray;">ברכות ו ע"א</span></small>
והקבה למאי אתא להביא חלב שעל גבי הקבה וחלב שבתוך הקבה דאמר ר' יהושע כהנים נהגו בו עין יפה ונתנוהו לבעלים טעמא דנהגו הא לא נהגו דידיה הוא דורשי חמורות היו אומרים הזרוע כנגד היד וכן הוא אומר ויקח רומח בידו ולחיים כנגד תפלה וכן הוא אומר ויעמוד פנחס ויפלל קבה כמשמעה וכן הוא אומר ואת האשה אל קבתה ותנא מייתי לה מהכא שוק הימין אין לי אלא שוק הימין זרוע מוקדשין מנין ת"ל תרומה זרוע חולין מנין ת"ל תתנו:<small><span style="color: gray;">חולין קלד ע"ב</span></small>
<b style="color: gray;">מלבי"ם ביאור המילות</b> ויפלל. מענין ונתן בפלילים, שהוא המשפט בענין גדול. ויכעיסו. את האל וכן ויקציפו (פל''ב), והקצף מובדל מן הכעס, שיוצא לפועל להעניש :
<h3>{לא}</h3>
וַתֵּחָ֣שֶׁב ל֭וֹ לִצְדָקָ֑ה לְדֹ֥ר וָ֝דֹ֗ר עַד־עוֹלָֽם׃
<b style="color: gray;">מצודת דוד</b> ותחשב . המשפט הזה נחשבה לו לזכות ולצדקה להיות שמור עד עולם כי בעבור זה נתכהן וכמ''ש והיתה כו' כהונת עולם ( במדבר כה ) :
<h3>{לב}</h3>
וַ֭יַּקְצִיפוּ עַל־מֵ֥י מְרִיבָ֑ה וַיֵּ֥רַע לְ֝מֹשֶׁ֗ה בַּעֲבוּרָֽם׃
<b style="color: gray;">מצודת דוד</b> ויקציפו . אח''ז הכעיסו את ה' במי מריבה ובעבורם נעשה רעה למשה למות במדבר :
<b style="color: gray;">מצודת ציון</b> ויקציפו . מלשון קצף :
<b style="color: gray;">תורה תמימה</b> מאי מברך אמר רב יהודה ברוך גומל חסדים טובים אביי אמר וצריך לאודויי קמי עשרה דכתיב וירוממוהו בקהל עם וגו'<small><span style="color: gray;">ברכות נד ע"ב</span></small>
<b style="color: gray;">מלבי"ם פירוש המילות</b> (לב-לג) ויקציפו, ע''י שהקציפו על מי מריבה הרע למשה, וזה בעבורם ובסבתם, כי המרו את רוחו, שחטא של מי מריבה על שלא דברו אל הסלע, ועל שאמר שמעו נא המורים, ועל שאמר בלשון ספק המן הסלע הזה נוציא לכם מים, ועל שאמר בלשון נוציא כאלו הדבר תלוי בו, כמו שפירשו המפ' איש לפי שטתו, כ''ז היה הסבה לזה על שהמרו את רוחו של משה, שעי''כ בטא בשפתיו דברים קשים ודברים שלא כהוגן, ועי''כ לא היה יכול לדבר אל הסלע, כי דיבורו לא היה עושה רושם בעת ההיא שהיה בכעס, וע''כ אמר בלשון ספק, עד שלכל הטעמים שכתבו המפ' בחטא הזה היה סבתו מה שהמרו את רוחו :
<h3>{לג}</h3>
כִּֽי־הִמְר֥וּ אֶת־רוּח֑וֹ וַ֝יְבַטֵּ֗א בִּשְׂפָתָֽיו׃
<b style="color: gray;">רש"י</b> כי המרו . משה ואהרן את רוחו בשמעו נא המורים : ויבטא בשפתיו . שבועה לכן לא תביאו את הקהל הזה וגו' ( שם כ ) :
<b style="color: gray;">מצודת דוד</b> כי המרו . כי ישראל מרו בדבר ה' : ויבטא . ודבר משה בשפתיו לקרותם ממרים ואמר שמעו נא המורים ( שם כה ) ועי''ז נענש :
<b style="color: gray;">מצודת ציון</b> המרו . מרדו וסרבו : רוחו . ענין דבור כמו וברוח שפתיו ( ישעיה יא ) : ויבטא . ענין אמירה כמו לבטא בשפתים ( ויקרא ה ) :
<h3>{לד}</h3>
לֹֽא־הִ֭שְׁמִידוּ אֶת־הָֽעַמִּ֑ים אֲשֶׁ֤ר אָמַ֖ר יְהוָ֣ה לָהֶֽם׃
<b style="color: gray;">רש"י</b> לא השמידו . בימי יהושע : את העמים . אשר אמר ה' להם ( דברים כ' ) לא תחיה כל נשמה לא ישבו בארצך והם הניחום לשבת בקרבם למס עובד :
<b style="color: gray;">מצודת דוד</b> לא השמידו . ובבואם לארץ לא השמידו את העמים אשר צוה ה' להשמידם :
<b style="color: gray;">מלבי"ם פירוש המילות</b> (לד-לח) לא, אח''כ בבואם לארץ לא השמידו את העמים, ועי''כ ויתערבו בגוים (גוים פחותים מעמים), וילמדו מעשיהם עד שעבדו את עצביהם ויהיו להם למוקש, כמ''ש (שמות כ''ג ל''ג) עד שזבחו לשדים, וישפכו דם נקי עד שחנפה הארץ בדמי, כמו שכתוב כי הדם הוא יחניף את הארץ :
<h3>{לה}</h3>
וַיִּתְעָרְב֥וּ בַגּוֹיִ֑ם וַֽ֝יִּלְמְד֗וּ מַֽעֲשֵׂיהֶֽם׃
<b style="color: gray;">מצודת ציון</b> ויתערבו . מל' תערובות :
<h3>{לו}</h3>
וַיַּעַבְד֥וּ אֶת־עֲצַבֵּיהֶ֑ם וַיִּהְי֖וּ לָהֶ֣ם לְמוֹקֵֽשׁ׃
<b style="color: gray;">מצודת דוד</b> ויהיו . העובדי גלולים ההם היו להם למוקש כי הם הכשילום בהסתת עבודת העצבים :
<b style="color: gray;">מצודת ציון</b> עצביהם . כן יקראו הגלולים כי מעציב לב עובדיו צועקים אליו ואינם נענים :
<h3>{לז}</h3>
וַיִּזְבְּח֣וּ אֶת־בְּ֭נֵיהֶם וְאֶת־בְּנֽוֹתֵיהֶ֗ם לַשֵּֽׁדִים׃
<b style="color: gray;">מצודת דוד</b> לשדים . אשר היו עובדים להם :
<h3>{לח}</h3>
וַיִּֽשְׁפְּכ֨וּ דָ֪ם נָקִ֡י דַּם־בְּנֵ֘יהֶ֤ם וּֽבְנוֹתֵיהֶ֗ם אֲשֶׁ֣ר זִ֭בְּחוּ לַעֲצַבֵּ֣י כְנָ֑עַן וַתֶּחֱנַ֥ף הָ֝אָ֗רֶץ בַּדָּמִֽים׃
<b style="color: gray;">מצודת דוד</b> ותחנף הארץ . יושבי הארץ התחייבו בעבור רוב הדמים שנשפך בה לעבודת גלולים :
<b style="color: gray;">מצודת ציון</b> ותחנף . תתחייב ותרשיע כן תרגומו וכן יחניף את הארץ ( במדבר לב ) :
<h3>{לט}</h3>
וַיִּטְמְא֥וּ בְמַעֲשֵׂיהֶ֑ם וַ֝יִּזְ֗נוּ בְּמַֽעַלְלֵיהֶֽם׃
<b style="color: gray;">מצודת דוד</b> ויזנו . סרו מה' ברוע מעלליהם :
<b style="color: gray;">מצודת ציון</b> ויזנו . ענין הסרה ועש''ז תקרא המנאפת זונה כי סרתה מדרכי הצניעות :
<b style="color: gray;">מלבי"ם פירוש המילות</b> ויטמאו במעשיהם ויזנו במעלליהם, מעללים הם הפעולות היוצאות מתכונות נפשיות, שאח''כ לא שבו מן המעשים עד שנעשו בם תכונות ומדות בנפשותם לנטות אחרי זנות ורצח וכל מדה רעה, עד ששורש המעשים היה להם עקר בנפשותיהם, שזה גרוע יותר :
<b style="color: gray;">מלבי"ם ביאור המילות</b> במעשיהם, במעלליהם. עי' למעלה (כ''ח ד') :
<h3>{מ}</h3>
וַיִּֽחַר־אַ֣ף יְהוָ֣ה בְּעַמּ֑וֹ וַ֝יְתָעֵ֗ב אֶת־נַחֲלָתֽוֹ׃
<b style="color: gray;">מצודת ציון</b> ויתעב . מלשון תועבה :
<b style="color: gray;">מלבי"ם פירוש המילות</b> ויחר אף ה' בעמו להענישם ויתעב את נחלתו, שם נחלה מציין קשר האהבה שי''ל עמהם ע''י קדושתם והפוכו תועבה :
<b style="color: gray;">מלבי"ם ביאור המילות</b> בעמו, נחלתו. התבאר ירמיה (ב' ז') :
<h3>{מא}</h3>
וַיִּתְּנֵ֥ם בְּיַד־גּוֹיִ֑ם וַֽיִּמְשְׁל֥וּ בָ֝הֶ֗ם שֹׂנְאֵיהֶֽם׃
<b style="color: gray;">רש"י</b> ויתנם ביד גוים . בימי השופטים בין שופט לשופט כגון עגלון וכושן רשעתים וסיסרא ופלשתים ומדין , ( מצאתי ) :
<b style="color: gray;">מצודת דוד</b> ויתנם ביד גוים . בימי השופטים :
<b style="color: gray;">מלבי"ם פירוש המילות</b> (מא-מב) ויתנם ביד גוים, בימי שפוט השופטים, ותחלה משלו בם שונאיהם ואח''כ וילחצום שהוא יותר מן הממשלה, ואויביהם שהם גרועים מן השונאים, והגיע דבר עד שנכנעו תחת ידם :
<b style="color: gray;">מלבי"ם ביאור המילות</b> (מא-מב) שונאיהם, אויביהם. למעלה פ''ט כ''ג :
<h3>{מב}</h3>
וַיִּלְחָצ֥וּם אוֹיְבֵיהֶ֑ם וַ֝יִּכָּנְע֗וּ תַּ֣חַת יָדָֽם׃
<b style="color: gray;">מצודת דוד</b> ויכנעו . היו נכנעים תחת ידי אויביהם :
<b style="color: gray;">מצודת ציון</b> וילחצום . מלשון לחץ ודחק :
<h3>{מג}</h3>
פְּעָמִ֥ים רַבּ֗וֹת יַצִּ֫ילֵ֥ם וְ֭הֵמָּה יַמְר֣וּ בַעֲצָתָ֑ם וַ֝יָּמֹ֗כּוּ בַּעֲוֹנָֽם׃
<b style="color: gray;">רש"י</b> פעמים רבות יצילם . כמה פעמים מכעיסים והוא מאריך אפו ומצילם : וימכו בעונם . נעשו שפלים בעונם :
<b style="color: gray;">מצודת דוד</b> פעמים וגו' . ע''י השופטים וכמ''ש והיה ה' עם השופט וכו' ( שופטים ב ) : ימרו . במות השופט מרו המה בה' בעצתם הרעה וכמ''ש והיה במות השופט ישובו והשחיתו : וימכו בעונם . בעבור עונם נעשו שפלים ועניים :
<b style="color: gray;">מצודת ציון</b> ימרו . מרדו וסרבו : וימכו . ענין דלות ושפלות כמו ואם מך הוא ( ויקרא כז ) :
<b style="color: gray;">מלבי"ם פירוש המילות</b> פעמים וזה בא יען שהצילם פעמים רבות והם שבו אח''כ לעשות הרע כמ''ש כ''ז באורך שופטים ב' וימרו בעצתם שלא היה המרי מסבת התאוה רק היה בעצה ומחשבה ע''י מחשבת מינות לכן וימכו בעונם, ע''י שהיה עון בעוות השכל נעשו מוכים ונדכאים לגמרי :
<b style="color: gray;">מלבי"ם ביאור המילות</b> וימכו. מענין וכי ימוך אחיך, ונע''ו וכפולים משתתפים במובנה :
<h3>{מד}</h3>
וַ֭יַּרְא בַּצַּ֣ר לָהֶ֑ם בְּ֝שָׁמְע֗וֹ אֶת־רִנָּתָֽם׃
<b style="color: gray;">רש"י</b> וירא בצר . מתוך תפלה : בשמעו את רנתם . מתוך זכות אבות :
<b style="color: gray;">מצודת דוד</b> וירא . ראה בצרתם בעת שמעו את תפלתם :
<b style="color: gray;">מלבי"ם פירוש המילות</b> (מד-מו) וירא ולכן גם כשראה אח''כ בצר להם, והגם שזכר בריתו עם האבות והגם שנחם כרוב חסדיו, בכ''ז לא הושיעם עוד בגבורת ישע ימינו למעלה מן הטבע לגאלם לגמרי, רק מה שנתנם לרחמים לפני שוביהם כמ''ש מ''א ח' ושבום שוביהם וכו' והתחננו וכו' ונתתם לרחמים לפני שוביהם :
<h3>{מה}</h3>
וַיִּזְכֹּ֣ר לָהֶ֣ם בְּרִית֑וֹ וַ֝יִּנָּחֵ֗ם כְּרֹ֣ב (חסדו) [חֲסָדָֽיו]:
<b style="color: gray;">רש"י</b> ויזכור להם בריתו . מתוך תשובה : וינחם כרב חסדיו . מתוך הקץ בשמעו הושיענו וגו' אף משה כללם בפסוק אחד בצר לך ומצאוך וגו' ( דברים ד' ) :
<b style="color: gray;">מצודת דוד</b> בריתו . אשר כרת עם אבותינו ואמר ואף גם זאת בהיותם וגו' לכלותם להפר בריתי ( ויקרא כו ) : וינחם . על הרעה : כרוב חסדיו . ולא כפי מעשיהם :
<h3>{מו}</h3>
וַיִּתֵּ֣ן אוֹתָ֣ם לְרַחֲמִ֑ים לִ֝פְנֵ֗י כָּל־שׁוֹבֵיהֶֽם׃
<b style="color: gray;">מצודת דוד</b> לרחמים . להיות שוביהם לרחמים עליהם לבל יכבידו העול :
<b style="color: gray;">מצודת ציון</b> שוביהם . מלשון שביה : . ( ו ) ממצוקותיהם . מלשון צוקה וצרה :
<h3>{מז}</h3>
הוֹשִׁיעֵ֨נוּ ׀ יְה֘וָ֤ה אֱלֹהֵ֗ינוּ וְקַבְּצֵנוּ֮ מִֽן־הַגּ֫וֹיִ֥ם לְ֭הֹדוֹת לְשֵׁ֣ם קָדְשֶׁ֑ךָ לְ֝הִשְׁתַּבֵּ֗חַ בִּתְהִלָּתֶֽךָ׃
<b style="color: gray;">רש"י</b> הושיענו . גם עתה ה' אלהינו :
<b style="color: gray;">מצודת דוד</b> הושיענו . ר''ל כמו שנתת אותנו לרחמים בחסדך הגדול כן הושיענו וקבצנו אל ארצנו להודות שמה לשם קדשך : להשתבח . לשבח את עצמינו בתהלתך כי לפי רוב התהלה שבך כן ירבה שבחינו אשר בחרת בנו :
<b style="color: gray;">מלבי"ם פירוש המילות</b> הושיענו, ע''ז בקש שיגדיל חסדו להושיעם לגמרי ויקבצם מן הגוים כמ''ש ושב ה' וכו' ושב וקבצך מכל העמים וכו' (דברים ל''ב), להודות לשם קדשך כי ההודאה בגלות הוא לשמך לא לשם קדשך, ששם קדשו מורה על שמתרומם מן הטבע וההנהגה הרגילה אל הנהגה נערכת לפי הקדושה שזה מקושר ג''כ עם קדושת ישראל שמכונים דרכם בקדש נגד קדושת ה' כמ''ש ושב וקבצך וכו' ומל ה' אלהיך את לבבך וכו' ועז''א להשתבח בתהלתך שמלת שבח מורה תמיד שמתעלה על ערכו הקודם או נגד ערך איש אחר, ור''ל שעי''כ נלך מחיל אל חיל ונתעלה ע''י תהלתך, במה שנכוין דרכנו נוכח דרכך מה הוא רחום אף אתה וכו' :
<b style="color: gray;">מלבי"ם ביאור המילות</b> להשתבח. עי' לקמן (קי''ז) :
<h3>{מח}</h3>
בָּר֤וּךְ־יְהוָ֨ה אֱלֹהֵ֪י יִשְׂרָאֵ֡ל מִן־הָ֤עוֹלָ֨ם ׀ וְעַ֬ד הָעוֹלָ֗ם וְאָמַ֖ר כָּל־הָעָ֥ם אָמֵ֗ן הַֽלְלוּ־יָֽהּ׃
<b style="color: gray;">רש"י</b> מן העולם ועד העולם . מן עלמא הדין ועד עלמא דאתי ( סא''א ) :
<b style="color: gray;">מצודת דוד</b> ברוך וגו' . ר''ל נאמר בהודאה ברוך ה' וגו' : מן העולם . מתחלת העולם עד סוף העולם : ואמר כל העם . ר''ל כל העם אשר לא ידעו לברך יענו ויאמרו אמן ר''ל אמת הדבר שהוא ברוך ולזה הללו את יה אומרים אם אנו לא נדע איך להלל אתם היודעים הללו יה :
<b style="color: gray;">מלבי"ם פירוש המילות</b> ברוך ה', ובאשר ידע כי יש יום שיקבץ ה' נדחים ויחדש עולמו, ועי''כ הוא תמיד אלהי ישראל משגיח עליהם ומקושר באהבתם אומר, כי שם אלהי ישראל הוא ברוך מעולם הזה שבו מנהיג בנסים נסתרים ובהשגחה מוסתרת, עד העולם העתיד שיתגלה שם קדשו בנסים גלוים, וכל העם יאמרו אמן ויאמינו ויבטחו ויהללו את ה' :
<h2>תהילים פרק-קז</h2>
<h3>{א}</h3>
הֹד֣וּ לַיהוָ֣ה כִּי־ט֑וֹב כִּ֖י לְעוֹלָ֣ם חַסְדּֽוֹ׃
<b style="color: gray;">רש"י</b> הודו לה' :
<b style="color: gray;">מלבי"ם פירוש המילות</b> הודו, אחר שהזכיר קיבוץ גליות אומר כי השבים מן הגולה יזבחו זבחי תודה על כל הארבעה דברים שצריכים להודות ועל כולם יודו לה' כי טוב, ויודו חסדו אשר לעולם, ומבואר כי חסד יאמר על מה שעושה מבלי חיוב ומבלי הבטחה קודמת ואף שאין המקבל החסד ראוי לזה עפ''י מעשיו, וגם חסד אצל ה' במובנו המדויק בא על הנס למעלה מדרך הטבע, כמ''ש בסי' פ''ט ובכ''מ :
<h3>{ב}</h3>
יֹ֭אמְרוּ גְּאוּלֵ֣י יְהוָ֑ה אֲשֶׁ֥ר גְּ֝אָלָ֗ם מִיַּד־צָֽר׃
<b style="color: gray;">רש"י</b> יאמרו גאולי ה' . כשיפדם מיד צר :
<b style="color: gray;">מצודת דוד</b> יאמרו גאולי ה' . יאמרו הודו וגו' על אשר גאלם מיד צר :
<b style="color: gray;">מלבי"ם פירוש המילות</b> (ב-ג) יאמרו, כן יאמרו גאולי ה', אשר הפליא עמהם חסדו בשני דברים, {{{א}}} אשר גאלם מיד צר, {{{ב}}} שקבצם מארצות והשיב נדחיהם ממזרח וממערב ומצפון ומים, היינו מאיי הים, ודרום לא חשב כי אין ישוב בדרום :
<h3>{ג}</h3>
וּֽמֵאֲרָצ֗וֹת קִ֫בְּצָ֥ם מִמִּזְרָ֥ח וּמִֽמַּעֲרָ֑ב מִצָּפ֥וֹן וּמִיָּֽם׃
<b style="color: gray;">מצודת דוד</b> ומארצות . האנשים אשר קבצם מארצות המזרח וכו' לשוב למקומם : ומים . מאיי הים :
<h3>{ד}</h3>
תָּע֣וּ בַ֭מִּדְבָּר בִּישִׁימ֣וֹן דָּ֑רֶךְ עִ֥יר מ֝וֹשָׁ֗ב לֹ֣א מָצָֽאוּ׃
<b style="color: gray;">רש"י</b> תעו במדבר וגו' . והולכי מדברות אף הם צריכין להודות שהרי פעמים שהם תועים ורעבים וצמאים :
<b style="color: gray;">מצודת דוד</b> תעו . פעמים תעו במדבר שממה ולא מצאו דרך ההולך לעיר מיושבת :
<b style="color: gray;">מלבי"ם פירוש המילות</b> (ד-ה) תעו, צייר כי בעת גלותם הלכו ונדדו דרך המדבר, ומשם באו לישימון, שהוא שמם יותר מן המדבר, ושם תעו מני דרך ולא מצאו עיר מושב והיו רעבים, ואח''כ היו גם צמאים כי המים אזל מכליהם עד שנפשם בהם תתעטף :
<b style="color: gray;">מלבי"ם ביאור המילות</b> במדבר בישימון. ישימון גרוע מן המדבר כנ''ל (ק''ו י''ד) ועי' ירמיה (ב') ור''ל תעו מדרך או בדרך :
<h3>{ה}</h3>
רְעֵבִ֥ים גַּם־צְמֵאִ֑ים נַ֝פְשָׁ֗ם בָּהֶ֥ם תִּתְעַטָּֽף׃
<b style="color: gray;">מצודת דוד</b> רעבים . יהיו רעבים וצמאים מחסרון לחם ומים : תתעטף . כשאדם הוא בצרה הוא מדוכא וכפוף וכאלו הוא עטוף קצתו בקצתו :
<h3>{ו}</h3>
וַיִּצְעֲק֣וּ אֶל־יְ֭הוָה בַּצַּ֣ר לָהֶ֑ם מִ֝מְּצֽוּקוֹתֵיהֶ֗ם יַצִּילֵֽם׃
<b style="color: gray;">מצודת דוד</b> בצר להם . בעת הים צר להם : ממצוקותיהם . הציל אותם מן מצוקה ההיא :
<b style="color: gray;">מלבי"ם פירוש המילות</b> ויצעקו, במדבר ובים אמר ויצעקו, ובחולה ובית האסורים אמר ויזעקו, כי צעקה גדולה מזעקה, וכן אמר בשני אלה יצילם, ובחולה ומאסר אמר יושיעם, כי הצלה גדולה מישועה, כי סכנת הים והמדבר גדולה יותר מחולי ומאסר :
<b style="color: gray;">מלבי"ם ביאור המילות</b> ויצעקו. צעקה גדולה מזעקה, והצלה גדולה מישועה (כנ''ל ז' ב') :
<h3>{ז}</h3>
וַ֭יַּֽדְרִיכֵם בְּדֶ֣רֶךְ יְשָׁרָ֑ה לָ֝לֶ֗כֶת אֶל־עִ֥יר מוֹשָֽׁב׃
<b style="color: gray;">רש"י</b> וידריכם . וינהגם לפיכך יודו לה' חסדו :
<b style="color: gray;">מצודת דוד</b> וידריכם . נתן בלבם לדרוך בדרך ישרה :
<b style="color: gray;">מצודת ציון</b> וידריכם . ענין הלוך :
<b style="color: gray;">מלבי"ם פירוש המילות</b> וידריכם, ועשה להם נס במה שהראה להם דרך ישרה שיגיעו לעיר מושב :
<h3>{ח}</h3>
יוֹד֣וּ לַיהוָ֣ה חַסְדּ֑וֹ וְ֝נִפְלְאוֹתָ֗יו לִבְנֵ֥י אָדָֽם׃
<b style="color: gray;">מצודת דוד</b> יודו . האנשים ההם יודו לה' חסדו ויספרו נפלאותיו לבני אדם לפרסם הנס :
<b style="color: gray;">מלבי"ם פירוש המילות</b> (ח-ט) יודו, אז מחוייבים להודות, {{{א}}} מצד החסד שעשה עמהם, {{{ב}}} מצד הנס והפלא, שהגם שאין זה פלא בערך ה', הוא פלא בערך בני אדם כי השביע נפש שוקקה נגד צמאים, ונפש רעבה מלא טוב נגד רעבים :
<h3>{ט}</h3>
כִּי־הִ֭שְׂבִּיעַ נֶ֣פֶשׁ שֹׁקֵקָ֑ה וְנֶ֥פֶשׁ רְ֝עֵבָה מִלֵּא־טֽוֹב׃
<b style="color: gray;">מצודת דוד</b> כי השביע . בעבור כי השביע נפש המתאוה בהיותו תועה : מלא טוב . כאשר באו אל עיר מושב :
<b style="color: gray;">מצודת ציון</b> שוקקה . ענין תאוה כמו ונפשו שוקקה ( ישעיה כט ) :
<b style="color: gray;">מלבי"ם ביאור המילות</b> שוקקה. מתאוה משקה, וכן ישעיה (כ''ט ח') ועמש''ש (ל''ג ד') :
<h3>{י}</h3>
יֹ֭שְׁבֵי חֹ֣שֶׁךְ וְצַלְמָ֑וֶת אֲסִירֵ֖י עֳנִ֣י וּבַרְזֶֽל׃
<b style="color: gray;">רש"י</b> יושבי חשך וצלמות . אף האסורים בבית הסוהר צריכים להודות כשיוצאין מבית אסוריהם :
<b style="color: gray;">מצודת דוד</b> יושבי . האנשים היושבים במקום חושך והמה אסורים בקשרים המענים ובכבלי ברזל :
<b style="color: gray;">מצודת ציון</b> וצלמות . צלו של מות והוא ענין חושך כחשכת הקבר :
<b style="color: gray;">תורה תמימה</b> א"ר יהושע בן לוי ז' שמות יש לגיהנם ואלו הן שאול ואבדון ובאר שחת ובור שאון וטיט היון וצלמות וארץ התחתית וצלמות דכתיב יושבי חשך וצלמות וכו'.<small><span style="color: gray;">עירובין יט ע"א</span></small>
<b style="color: gray;">מלבי"ם פירוש המילות</b> יושבי, אולם בעת שבאו לעיר מושב ונצולו מסכנת המדבר, באו לסכנה אחרת ששם התעוללו עליהם עלילות ברשע והושלכו לבית האסורים, כמ''ש כאשר ינוס איש מפני הארי וכו', ושם מר להם, {{{א}}} מצד המקום, שנכלאו שם בחשך וצלמות, {{{ב}}} מצד שהם אסורים בעני שמענים אותם בענוים וכבלי ברזל לבל יברחו :
<h3>{יא}</h3>
כִּֽי־הִמְר֥וּ אִמְרֵי־אֵ֑ל וַעֲצַ֖ת עֶלְי֣וֹן נָאָֽצוּ׃
<b style="color: gray;">רש"י</b> כי המרו אמרי אל . אין פורענות באה על האדם אלא בעונו :
<b style="color: gray;">מצודת דוד</b> כי המרו . וגמול העונש בא על כי המרו אמרי אל :
<b style="color: gray;">מצודת ציון</b> המרו . מלשון מרי ומרד : נאצו . ענין בזיון :
<b style="color: gray;">מלבי"ם פירוש המילות</b> כי, ובאר שמה שבאה עליהם הרעה השנית, (אחר שעשה להם נס מרעה הראשונה), זה היה ע''י מה שאחר שנעשה להם נס ונצולו מן המדבר שבו על קיאם והמרו אמרי אל, ובזה נאצו עצת עליון, שמה שיעץ לעשות להם נס היה כדי שעי''כ ישובו אליו וישמרו מצותיו והם לא כן עשו, ולכן.
<h3>{יב}</h3>
וַיַּכְנַ֣ע בֶּעָמָ֣ל לִבָּ֑ם כָּ֝שְׁל֗וּ וְאֵ֣ין עֹזֵֽר׃
<b style="color: gray;">מצודת דוד</b> ויכנע . ולכן הכניע לבם בעמל המאסר וכשלו בצרה ולא מצאו עוזר :
<b style="color: gray;">מלבי"ם פירוש המילות</b> הכניע את לבם לתשובה ע''י העמל, ולכן כשלו הזמין ה' לפניהם מכשול שינתנו בבית האסורים, ועל ידי שאין עוזר, ע''י כך. (יג-יד) ויזעקו אל ה' ויחזרו בתשובה, ואז יוציאם מחשך וצלמות וגם ינתק מוסרותיהם :
<h3>{יג}</h3>
וַיִּזְעֲק֣וּ אֶל־יְ֭הוָה בַּצַּ֣ר לָהֶ֑ם מִ֝מְּצֻֽקוֹתֵיהֶ֗ם יוֹשִׁיעֵֽם׃
<h3>{יד}</h3>
יֽ֭וֹצִיאֵם מֵחֹ֣שֶׁךְ וְצַלְמָ֑וֶת וּמוֹסְר֖וֹתֵיהֶ֣ם יְנַתֵּֽק׃
<b style="color: gray;">מצודת דוד</b> ינתק . יעתק מהם קשרי מאסרם ר''ל פטרם ממאסרם כאלו העתיק הקשרים :
<b style="color: gray;">מצודת ציון</b> ומוסרותיהם . ענין קשור הרצועות : ינתק . ענין העתק כמו נתקתי מוסרותיך ( ירמיה ב ) :
<h3>{טו}</h3>
יוֹד֣וּ לַיהוָ֣ה חַסְדּ֑וֹ וְ֝נִפְלְאוֹתָ֗יו לִבְנֵ֥י אָדָֽם׃
<b style="color: gray;">מלבי"ם פירוש המילות</b> (טו-טז) יודו, ועי''כ מחויבים להודות שנית על הנס השני, כי שבר דלתות נחשת :
<h3>{טז}</h3>
כִּֽי־שִׁ֭בַּר דַּלְת֣וֹת נְחֹ֑שֶׁת וּבְרִיחֵ֖י בַרְזֶ֣ל גִּדֵּֽעַ׃
<b style="color: gray;">רש"י</b> כי שבר דלתות נחשת . שהיו נעולים בפניהם :
<b style="color: gray;">מצודת דוד</b> כי שבר . על כי שבר וכו' ר''ל הוציאם ממאסרם כאלו שבר דלתות בית הסוהר וגדע הבריחים :
<b style="color: gray;">מצודת ציון</b> ובריחי . כעין מטה לרוחב הדלתות לסגרם : גדע . ענין כריתה כמו שקמים גדעו ( ישעיה ט ) :
<b style="color: gray;">מלבי"ם ביאור המילות</b> דלתות נחושת ובריחי ברזל. וכן ישעיה (מ''ה ד') :
<h3>{יז}</h3>
אֱ֭וִלִים מִדֶּ֣רֶךְ פִּשְׁעָ֑ם וּֽ֝מֵעֲוֹֽנֹתֵיהֶ֗ם יִתְעַנּֽוּ׃
<b style="color: gray;">רש"י</b> אוילים מדרך פשעם . אשר מעונותיהם יתענו ביסורי חלאים אף הם מן הצריכין להודות , יש סמניות בפ' זו ( כלומר כתיבות שש נוני''ן הפוכין ) ובאין לידרש במקום אכין ורקין למעט , לומר צעקו קודם גזר דין נענין לאחר גזר דין אינם נענין :
<b style="color: gray;">מצודת דוד</b> אוילים . האנשים אוילים אשר מחטא דרך פשעם ומעונותיהם המה מעונים בחלי ומכאוב :
<b style="color: gray;">מצודת ציון</b> אוילים . ר''ל חוטאים :
<b style="color: gray;">מלבי"ם פירוש המילות</b> אוילים, האויל הוא המסתפק ואינו מאמין שמה שהיה בסכנה ויצא ממנה הכל היה מאת ה', ותולים הכל במקרה, וזה בא או מדרך פשעם, מפני שכבר הורגלו בפשעים עד שאין לבם מוכן לקבל חקי המוסר, או מעונותיהם ע''י עוות השכל והמינות, אלה האוילים שעדן עומדים באולתם יתענו יכניעם ה' שלישית ע''י חולי :
<b style="color: gray;">מלבי"ם ביאור המילות</b> פשעם, עונותיהם. התבאר בכ''מ שהפשע הוא המרד והעון הוא עוות השכל, כמ''ש בס' התו''ה אחרי (סי' כ''א, וסי' נ''ה), וגדר אויל הוא המסתפק כמ''ש בפי' משלי בכ''מ :
<h3>{יח}</h3>
כָּל־אֹ֭כֶל תְּתַעֵ֣ב נַפְשָׁ֑ם וַ֝יַּגִּ֗יעוּ עַד־שַׁ֥עֲרֵי מָֽוֶת׃
<b style="color: gray;">מצודת דוד</b> תתעב . כדרך החולה הממאס באכילה : ויגיעו . קרובים המה למות :
<b style="color: gray;">מלבי"ם פירוש המילות</b> כל אוכל, שכמו שהיו חולים חולי הנפש ולא קבלו מאכל בריאה לרפואתם, כן תתעב נפשם כל אוכל המזין את הגוף, ויגעו עד שערי מות, והם בצרה פעם שלישית :
<h3>{יט}</h3>
וַיִּזְעֲק֣וּ אֶל־יְ֭הוָה בַּצַּ֣ר לָהֶ֑ם מִ֝מְּצֻֽקוֹתֵיהֶ֗ם יוֹשִׁיעֵֽם׃
<b style="color: gray;">מלבי"ם פירוש המילות</b> (יט-כ) ויזעקו ויחזרו בתשובה, ישלח דברו וירפאם בגוף וימלט משחיתותם בנפש :
<h3>{כ}</h3>
יִשְׁלַ֣ח דְּ֭בָרוֹ וְיִרְפָּאֵ֑ם וִֽ֝ימַלֵּ֗ט מִשְּׁחִיתוֹתָֽם׃
<b style="color: gray;">מצודת דוד</b> ישלח דברו . לא כרפואת הרופאים שהמה בסממנים כ''א מרפא במאמרו : משחיתותם . משחת הקבר שהיה קרוב להם :
<b style="color: gray;">מצודת ציון</b> משחיתותם . מל' שחת ובור :
<h3>{כא}</h3>
יוֹד֣וּ לַיהוָ֣ה חַסְדּ֑וֹ וְ֝נִפְלְאוֹתָ֗יו לִבְנֵ֥י אָדָֽם׃
<b style="color: gray;">מלבי"ם פירוש המילות</b> (כא-כב) יודו וכו' ויזבחו, הנה בשתי פעמים הראשונים לא הזכיר רק שיודו על הנס הפרטי שנעשה להם עתה, הגם שהדין הוא שמי שנעשה לו שני נסים כשמברך על נס אחד צריך לברך גם על השני כמ''ש בפרק הרואה, והיה ראוי שהיוצא מבית האסורים יזכיר גם נס הצלת המדבר, אולם הוא לא הכיר עדיין חסדי ה', כמ''ש אוילים מדרך פשעם, ולא הודה רק על הדבר שניצל ממנו בשעתו, ועתה שניצל זה שלשה פעמים, יודו לה' חסדו ויספרו מעשיו, שיספר גם הנסים הראשונים, וכן עד עתה לא הביאו עדיין זבח תודה, ועתה יזבחו זבחי תודה זבחים רבים, גם בעד הפעמים הראשונים שלא השלימו הודאתם כראוי, ויספרו כל הג' נסים ביחד :
<h3>{כב}</h3>
וְ֭יִזְבְּחוּ זִבְחֵ֣י תוֹדָ֑ה וִֽיסַפְּר֖וּ מַעֲשָׂ֣יו בְּרִנָּֽה׃
<b style="color: gray;">מצודת דוד</b> זבחי תודה . קרבן תודה הבא על הנס :
<h3>{כג}</h3>
יוֹרְדֵ֣י הַ֭יָּם בָּאֳנִיּ֑וֹת עֹשֵׂ֥י מְ֝לָאכָ֗ה בְּמַ֣יִם רַבִּֽים׃
<b style="color: gray;">מצודת דוד</b> יורדי הים . האנשים היורדים בים בספינות ( ועל כי שפת הים הוא ממעל וממנו יורדים למטה אל הים לזה אמר יורדי הים ) : עושי מלאכה . היא תחבולת הפנות האניה אל המקום הנרצה :
<b style="color: gray;">תורה תמימה</b> אמר רב יהודה אמר רב ארבעה צריכין להודות יורדי הים הולכי מדברות ומי שהיה חולה ונתרפא ומי שהיה חבוש בבית האסורים ויצא יורדי הים מנלן דכתיב יורדי הים באניות וגו' המה ראו מעשי ה' וכו'.<small><span style="color: gray;">ברכות נד ע"ב</span></small>
ת"ש יורדי הים באניות עושי מלאכה במים רבים המה ראו מעשי ה' וגו' ויאמר ויעמד רוח סערה ותרומם גליו יחוגו וינועו כשכור וגו' ויצעקו אל ה' בצר להם וגו' יודו לה' חסדו וגו' עשה להן סימניות כאכין ורקין שבתורה לומר לך צעקו קודם גזר דין נענין צעקו לאחר גזר דין אינן נענין הני נמי כיחידין דמו וכו'.<small><span style="color: gray;">ראש השנה יז ע"ב</span></small>
<b style="color: gray;">מלבי"ם פירוש המילות</b> יורדי, עתה מצייר שאחר ששבו מגלותם והלכו דרך הים באניות הראם ה' נפלאותיו עוד הפעם, למען יודו לה' חסדו בבואם לארצם, ובאר כי יש בזה שני ענינים, {{{א}}} יורדי הים באניות, {{{ב}}} יש מהם אשר המה עושי מלאכה במים רבים, שיודעים תחבולות ומלאכות להעמיד את האניה בעת הסער ולהנצל :
<h3>{כד}</h3>
הֵ֣מָּה רָ֭אוּ מַעֲשֵׂ֣י יְהוָ֑ה וְ֝נִפְלְאוֹתָ֗יו בִּמְצוּלָֽה׃
<b style="color: gray;">מצודת ציון</b> במצולה . עומק הים :
<h3>{כה}</h3>
וַיֹּ֗אמֶר וַֽ֭יַּעֲמֵד ר֣וּחַ סְעָרָ֑ה וַתְּרוֹמֵ֥ם גַּלָּֽיו׃
<b style="color: gray;">מצודת דוד</b> ויאמר . כאשר אמר ה' תעמוד רוח סערה והיא תרומם גלי הים :
<b style="color: gray;">מלבי"ם פירוש המילות</b> ויאמר ויעמד רוח סערה, והרוח תרומם את גלי הים :
<h3>{כו}</h3>
יַעֲל֣וּ שָׁ֭מַיִם יֵרְד֣וּ תְהוֹמ֑וֹת נַ֝פְשָׁ֗ם בְּרָעָ֥ה תִתְמוֹגָֽג׃
<b style="color: gray;">מצודת דוד</b> יעלו שמים . אנשי הספינה עולים למעלה לצד השמים וחוזרים ויורדים עד התהום כי הגלים מגביהים הספינה למעלה ואח''ז מורידים אותה למטה עם אנשיה : ברעה . ברעת הפחד תמוג נפשם :
<b style="color: gray;">מצודת ציון</b> תתמוגג . מלשון המגה והמסה :
<b style="color: gray;">תורה תמימה</b> אמר רבה לדידי חזי לי הורמין בר לילית כי קא רהיט אקופיא דשורא דמחוזא ורהיט פרשא כי רכיב חיותא מתתאיה ולא יכיל ליה זמנא חדא הוה מסרגאן ליה תרתי כודנייתי וקיימן אתרי גישרי דרוגנג ושואר מהאי להאי ומהאי להאי ונקיט תרי מזגי דחמרא בידיה ומוריק מהאי להאי ומהאי להאי ולא נטפא ניטופתא לארעא ואותו היום יעלו שמים ירדו תהומות הוה עד דשמעו בי מלכותא וקטלוהו וכו'.<small><span style="color: gray;">בבא בתרא עג ע"א</span></small>
<b style="color: gray;">מלבי"ם פירוש המילות</b> יעלו, ובזה היורדים באניות פשוטים הם יעלו שמים וירדו תהומות, כי כל גל ירומם את הספינה למעלה ואח''כ תרד למטה :
<h3>{כז}</h3>
יָח֣וֹגּוּ וְ֭יָנוּעוּ כַּשִּׁכּ֑וֹר וְכָל־חָ֝כְמָתָ֗ם תִּתְבַּלָּֽע׃
<b style="color: gray;">רש"י</b> יחוגו . לשון שבר הוא וכן בחגוי הסלע ( שה''ש ב' ) וכן והיתה אדמת יהודה למצרים לחגא ( ישעיה י''ט ) :
<b style="color: gray;">מצודת דוד</b> יחוגו . והמה נעים ונדים בתוך הספינה בעבור גודל תנועת הספינה עד שא''א לעמוד במקום עמדם וכדרך השכור : וכל חכמתם . אשר למדו והשכילו בהנהגת הספינה כל החכמה יהיה נשחת כי לא יועילו בחכמה :
<b style="color: gray;">מצודת ציון</b> יחוגו . ענין רקוד ותנועה חזקה כמו המון חוגג ( לעיל מב ) : תתבלע . ענין השחתה כמו בלע ה' ולא חמל ( איכה ב' ) :
<b style="color: gray;">מלבי"ם פירוש המילות</b> יחוגו, ואלה שעושים מלאכה במים רבים הם יעמידו את הספינה ע''י שמשליכים הברזל לתוך הים שאז לא תתרומם הספינה בגובה אבל אז יחוגו וינועו כשכור הנה והנה במקום עמידתם, וכל חכמתם תתבלע כי האניה חשבה להשבר במקומה :
<b style="color: gray;">מלבי"ם ביאור המילות</b> יחוגו. מענין חוג ומחוגה (היושב על חוג הארץ), יעשו תנועה סביביית ומחוגה סביב עצמם כשכור :
<h3>{כח}</h3>
וַיִּצְעֲק֣וּ אֶל־יְ֭הוָה בַּצַּ֣ר לָהֶ֑ם וּֽ֝מִמְּצֽוּקֹתֵיהֶ֗ם יוֹצִיאֵֽם׃
<b style="color: gray;">תורה תמימה</b> וא"ר יצחק ד' דברים מקרעין גזר דינו של אדם אלו הן צדקה צעקה שינוי השם ושינוי מעשה צדקה דכתיב וצדקה תציל ממות צעקה דכתיב ויצעקו אל ה' בצר להם וממצוקותיהם יוציאם וכו'<small><span style="color: gray;">ראש השנה טז ע"ב</span></small>
<b style="color: gray;">מלבי"ם פירוש המילות</b> (כח-כט) ויצעקו וכו' יקם סערה לדממה, ר''ל שלהראות נפלאותיו יקים את הסערה בהפלגה רבה, והגיעו לתכלית הרעש פתאום יהיו לדממה והגלים יחשו, להודיע כי יד ה' עשתה זאת :
<h3>{כט}</h3>
יָקֵ֣ם סְ֭עָרָה לִדְמָמָ֑ה וַ֝יֶּחֱשׁ֗וּ גַּלֵּיהֶֽם׃
<b style="color: gray;">מצודת דוד</b> יקם סערה לדממה . ר''ל הסערה שהקים ישיבנה לדממה וגלי הים לא יהמו עוד :
<b style="color: gray;">מצודת ציון</b> לדממה . ענין שתיקה כמו קול דממה ( מ''א יט ) : ויחשו . ענין שתיקה כמו עת לחשות ( קהלת ג' ) :
<b style="color: gray;">מלבי"ם ביאור המילות</b> (כט-ל) דממה, ויחשו, ישתוקו. הדמממה מציין ההפסקה מן הדבור או הרעש קודם לו, לא כן חשה מציין העדר הדבור או הסער לבד (ישעיה ס''ב ו'), ושתק מציין השתיקה שהוא הפך הריב או הרעש הגדול, באין נרגן ישתק מדון, וישתק הים מזעפו, שהשמחה תגדל כפי שהיה גדול הרעש תחלה, ובדברי חז''ל כולל במלת שתיקה העדר הדבור לבד כמלת חשה בלשון המקרא. מחוז, גבול. כמו עם שאול עשינו חוזה :
<h3>{ל}</h3>
וַיִּשְׂמְח֥וּ כִֽי־יִשְׁתֹּ֑קוּ וַ֝יַּנְחֵ֗ם אֶל־מְח֥וֹז חֶפְצָֽם׃
<b style="color: gray;">רש"י</b> וישמחו כי ישתקו . הגלים : וינחם . וינהגם : מחוז . לשון גבול , ומנחם חברו עם וחזותכם את שאול ( שם כ''ח ) גבולינו שלא יכנס בגבולינו וכן מחזה אל מחזה שלש פעמים ( מלכים א ז' ) בתנחומא , מצאתי :
<b style="color: gray;">מצודת דוד</b> וישמחו . אנשי הספינה ישמחו כאשר ישתוקו הגלים : וינחם . והמקום ינהגם אל הגבול אשר חפצו ללכת אליו :
<b style="color: gray;">מצודת ציון</b> מחוז . גבול וכן עם שאול עשינו חוזה ( ישעיה כח ) :
<b style="color: gray;">תורה תמימה</b> הנכנס לכרך נעשו לו חפציו שנאמר וינחם אל מחוז חפצם וכו'.<small><span style="color: gray;">ברכות נז ע"א</span></small>
<b style="color: gray;">מלבי"ם פירוש המילות</b> וישמחו, ובזה תגדל שמחתם, {{{א}}} במה שישתקו הגלים, {{{ב}}} במה שינחם אל מחוז חפצם בלא פגע :
<h3>{לא}</h3>
יוֹד֣וּ לַיהוָ֣ה חַסְדּ֑וֹ וְ֝נִפְלְאוֹתָ֗יו לִבְנֵ֥י אָדָֽם׃
<b style="color: gray;">מלבי"ם פירוש המילות</b> (לא-לב) יודו, וירוממוהו, כי בהגיעם לארצם שם יודו במקהלות רבבות אלפי ישראל בארץ ולפני הזקנים הנמצאים שמה, ויש הבדל בין הרוממות והתהלה, הרוממות היא מצד מעשיו הנסתרים, וזה להמון עם הבלתי מכירים את ה' הוא מרומם בעיניהם, והתהלה הוא מצד מעשיו הגלוים, וזה במושב זקנים ותלמידי חכמים המכירים מעשיו, וכמ''ש חז''ל צריך לאודויי באפי עשרה ותרין מנייהו רבנן :
<b style="color: gray;">מלבי"ם ביאור המילות</b> (לא-לב) יודו, ירוממו. עמ''ש ישעיה (כ''ה א') :
<h3>{לב}</h3>
וִֽ֭ירֹמְמוּהוּ בִּקְהַל־עָ֑ם וּבְמוֹשַׁ֖ב זְקֵנִ֣ים יְהַלְלֽוּהוּ׃
<b style="color: gray;">רש"י</b> וירוממוהו בקהל עם . צריך לאודויי באפי בי עשרה : ובמושב זקנים . ותרין מנייהו צורבא מרבנן :
<b style="color: gray;">מצודת דוד</b> בקהל עם . בקבוץ עם רב :
<h3>{לג}</h3>
יָשֵׂ֣ם נְהָר֣וֹת לְמִדְבָּ֑ר וּמֹצָ֥אֵי מַ֝֗יִם לְצִמָּאֽוֹן׃
<b style="color: gray;">רש"י</b> ישם נהרות למדבר . כלומר נותן יישובי האומות לחרבן :
<b style="color: gray;">מצודת דוד</b> ישם נהרות . ר''ל מלבד הנסים האלה יעשה עוד פלאות דבר וחלופו כי ישם נהרות להיות מקום יובש כמדבר : ומוצאי וגו' . כפל הדבר במ''ש :
<b style="color: gray;">מצודת ציון</b> לצמאון . למקום צמא ויובש :
<b style="color: gray;">מלבי"ם פירוש המילות</b> (לג-לד) ישם, אחר שדבר על חסדי ה' עם אנשים יחידים ידבר על השגחתו הנראית בכוללים, בין על מדינות שלמות בין על כתות אנשים. הנה נראה לפעמים שע''י רעת היושבים יחריב ארצות הישוב, ומקום שהיה שם נהרות ישים אותם כמדבר, והמעינות שמשם היה מוצאי מים אל הנהרות ישים לצמאון, ועי''כ יהפך ארץ פרי למלחה, וכ''ז ע''י רעת יושבי בה :
<h3>{לד}</h3>
אֶ֣רֶץ פְּ֭רִי לִמְלֵחָ֑ה מֵ֝רָעַ֗ת יֹ֣שְׁבֵי בָֽהּ׃
<b style="color: gray;">רש"י</b> למלחה . להיות כארץ מלחה מעשות פרי :
<b style="color: gray;">מצודת דוד</b> ארץ פרי . ואז הארץ העושה פרי תהיה נהפך להיות עפרה מלוח בל יעשה פרי : מרעת . ר''ל לא על חנם יעשה זאת כ''א בעבור רעת יושביה וגמולם הוא משלם :
<b style="color: gray;">תורה תמימה</b> רבי חלבו ור' עוירא ור' יוסי בר חנינא איקלעו לההוא אתרא אייתו קמייהו אפרסקא דהוה כאילפס כפר הינו ואילפס כפר הינו כמה הוי ה' סאין אכלו שליש והפקירו שליש ונתנו לפני בהמתן שליש לשנה איקלע ר' אלעזר להתם ואייתו לקמיה נקטו בידיה ואמר ארץ פרי למלחה מרעת יושבי בה וכו'.<small><span style="color: gray;">כתובות קיב ע"א</span></small>
<b style="color: gray;">מלבי"ם ביאור המילות</b> (לד-לה) מדבר, ארץ ציה. עי' ישעיה ל''ה, ירמיה ב' ו', וע''ל ק''ז ד'. ומוצאי מים. הם מעינות ומקורות. למלחה. לארץ מלחה (ירמיה י''ז) :
<h3>{לה}</h3>
יָשֵׂ֣ם מִ֭דְבָּר לַֽאֲגַם־מַ֑יִם וְאֶ֥רֶץ צִ֝יָּ֗ה לְמֹצָ֥אֵי מָֽיִם׃
<b style="color: gray;">רש"י</b> ישם מדבר לאגם מים . נותן יישוב חרב לבניין ומחזירו לקדמותו :
<b style="color: gray;">מצודת דוד</b> ישם מדבר . מקום יובש כמדבר ישים למקום אגמי מים : וארץ ציה . כפל הדבר במ''ש :
<b style="color: gray;">מצודת ציון</b> לאגם . שם מקום כניסת המים : ציה . שממה :
<b style="color: gray;">מלבי"ם פירוש המילות</b> ישם, וכן נראה בהפך שלפעמים ישים את המדבר לאגם מים, וארץ ציה שהיא יבשה יותר מן המדבר תהיה למוצאי מים, שמשם יצאו מקורות מים שעל ידם תהיה המדבר לאגם מים :
<h3>{לו}</h3>
וַיּ֣וֹשֶׁב שָׁ֣ם רְעֵבִ֑ים וַ֝יְכוֹנְנ֗וּ עִ֣יר מוֹשָֽׁב׃
<b style="color: gray;">מצודת דוד</b> ויושב שם . ובמקום ההוא מושיב אנשים שהיו רעבים עד הנה מבלי מצוא מקום להחיות נפשם : ויכוננו . והם יכוננו את המקום ההוא להיות עיר מושב לבל תחסר כל בה :
<b style="color: gray;">מלבי"ם פירוש המילות</b> (לו-לח) ויושב שם רעבים והם יכוננו שם עיר מושב, וגם יזרעו שם שדות ויטעו כרמים, ונגד מ''ש שיזרעו שדות, אמר ויעשו פרי תבואה, שהשדות והכרמים יעשו פרי נגמר לא בוסר, ונגד מ''ש ויכוננו ער מושב אמר ויברכם וירבו מאד, שיברכם בנכסים, וירבו בבנים ובבנות, וגם בהמתם לא ימעיט :
<h3>{לז}</h3>
וַיִּזְרְע֣וּ שָׂ֭דוֹת וַיִּטְּע֣וּ כְרָמִ֑ים וַ֝יַּעֲשׂ֗וּ פְּרִ֣י תְבֽוּאָה׃
<b style="color: gray;">מצודת דוד</b> ויעשו . השדות והכרמים : פרי תבואה . הכרמים יעשו פרי והשדות תבואה :
<b style="color: gray;">מלבי"ם ביאור המילות</b> פרי תבואה. פרי נגמר ששם תבואה מורה שנגמר הפרי כמ''ש ס' התורה פ' קדושים :
<h3>{לח}</h3>
וַיְבָרֲכֵ֣ם וַיִּרְבּ֣וּ מְאֹ֑ד וּ֝בְהֶמְתָּ֗ם לֹ֣א יַמְעִֽיט׃
<h3>{לט}</h3>
וַיִּמְעֲט֥וּ וַיָּשֹׁ֑חוּ מֵעֹ֖צֶר רָעָ֣ה וְיָגֽוֹן׃
<b style="color: gray;">רש"י</b> וימעטו וישוחו . והם מתחלה היו שוחין ומועטין מעוצר רעה ויגון :
<b style="color: gray;">מצודת דוד</b> וימעטו . ר''ל וכן בהפוך כי בעונם ימעטו וישוחו עד לעפר מן הרעה אשר תהיה עצורה ועכובה אצלם ומן היגון אשר תהי' עליהם :
<b style="color: gray;">מצודת ציון</b> וישוחו . ענין שפלות כפיפות כמו תחתיו שחחו עוזרי רהב ( איוב ט ) : מעוצר . ענין העכבה כמו נעצרה נא אותך ( שופטים יג ) :
<b style="color: gray;">מלבי"ם פירוש המילות</b> וימעטו, ולפעמים ימעטו וישחו, ע''י עוצר רעה, היינו שיכבשום ממשלה רעה, וימעטו ע''י שיהרוג הרבה מהם והנשארים ישחו מיגון, כי. (מ-מא) שפך, העוצר והמושל שכבשם שופך בוז על נדיבים, ויתעם להוליכם לגולה, כמו שהיה בעת כבש נבוכדנצר את ירושלים שאת כל נדיבי העם הגלה ויהרוג רבים מהם, ומדלת עם הארץ אשר אין להם כל מאומה השאיר לכורמים וליוגבים, ואז וישגב אבין מעוני והם ישימו כצאן משפחות, ויפרו וירבו בארץ כצאן הפרים ורבים מאד :
<b style="color: gray;">מלבי"ם ביאור המילות</b> מעוצר. ממשלה, כמו יורש עצר, (שופטים י''ח) :
<h3>{מ}</h3>
שֹׁפֵ֣ךְ בּ֭וּז עַל־נְדִיבִ֑ים וַ֝יַּתְעֵ֗ם בְּתֹ֣הוּ לֹא־דָֽרֶךְ׃
<b style="color: gray;">מצודת דוד</b> שופך . פעמים יביא בזיון הרבה על נדיבים : ויתעם . עושה אותם תועים ללכת באורח תוהו לא בדרך ישר ר''ל שוגים בדעתם :
<b style="color: gray;">מצודת ציון</b> נדיבים . ר''ל שרים בעלי מתן :
<h3>{מא}</h3>
וַיְשַׂגֵּ֣ב אֶבְי֣וֹן מֵע֑וֹנִי וַיָּ֥שֶׂם כַּ֝צֹּ֗אן מִשְׁפָּחֽוֹת׃
<b style="color: gray;">רש"י</b> וישם כצאן משפחות . וישם האביון משפחת זרעו כצאן רבים :
<b style="color: gray;">מצודת דוד</b> וישגב . ר''ל וכן בהפוך כי מחזק את האביון מן העוני שהיה בו ומוליד משפחות רבות כעדרי הצאן :
<h3>{מב}</h3>
יִרְא֣וּ יְשָׁרִ֣ים וְיִשְׂמָ֑חוּ וְכָל־עַ֝וְלָ֗ה קָ֣פְצָה פִּֽיהָ׃
<b style="color: gray;">רש"י</b> קפצה . סתמה כמו לא תקפוץ את ידך ( דברים ט''ו ) :
<b style="color: gray;">מצודת דוד</b> יראו ישרים . הטובה הבאה להאביון : וישמחו . בראותם מהשגחת המקום : וכל עולה . כל איש עולה יסגור פיו ויבוש מלדבר על כי יראה מפלאות ההשגחה :
<b style="color: gray;">מצודת ציון</b> קפצה . סגרה כמו אם קפץ באף רחמיו ( לעיל עז ) :
<b style="color: gray;">מלבי"ם פירוש המילות</b> יראו ישרים, שהם ההולכים ישר בבינתם הם ישמחו, כי יכירו מכל זה השגחת ה', וכל עולה קפצה פיה כי יראו שיש גומל ומעניש :
<h3>{מג}</h3>
מִי־חָכָ֥ם וְיִשְׁמָר־אֵ֑לֶּה וְ֝יִתְבּֽוֹנְנ֗וּ חַֽסְדֵ֥י יְהוָֽה׃
<b style="color: gray;">מצודת דוד</b> מי חכם . מי אשר נשאו לבו בחכמה וישמור בלבו אלה הדברים יהיו מתבוננים אליו חסדי ה' ר''ל בשום אלה הדברים על הלב יהיו נגלים אליו חסדי ה' ויבן אותם :
<b style="color: gray;">מלבי"ם פירוש המילות</b> מי חכם אשר קבל חקי החכמה, הוא ישמר אלה, כי מזה יביא מופת על השגחת ה', ועי''כ יתבוננו חסדי ה' שאין העולם הפקר, רק הכל בחסדי ה' ובהשגחתו :
<h2>תהילים פרק-קח</h2>
<h3>{א}</h3>
שִׁ֖יר מִזְמ֣וֹר לְדָוִֽד׃
<b style="color: gray;">מלבי"ם פירוש המילות</b> שיר מזמור לדוד, המזמור הזה הוא לקוח משני מזמורים שכבר נאמרו, מן פסוק ב' עד פסוק ז' נאמר בסוף מזמור נ''ז בברחו מפני שאול במערה, שהיה בתכלית היאוש ונושע פתאום, והתעורר כבודו ואור שחרו, ומן פסוק ז' עד סוף המזמור הוא סוף מזמור ס' ששם ספר ג''כ שכלל ישראל היו בתכלית היאוש, ונדמה להם שה' עזבום ופתאום נושעו, ואח''כ חבר שני הענינים למזמור בפני עצמו לזמר לה' על תשועת היחיד ועל תשועת הכלל, ולזכור על ידו הנס שנעשה לו ושנעשה לעמו, ופרטי פרושי הכתובים כתבנו למעלה במקומות הנזכרים, עיי''ש :
<h3>{ב}</h3>
נָכ֣וֹן לִבִּ֣י אֱלֹהִ֑ים אָשִׁ֥ירָה וַ֝אֲזַמְּרָ֗ה אַף־כְּבוֹדִֽי׃
<b style="color: gray;">רש"י</b> נכון לבי . נאמן עמך : אף כבודי . הוא מה שאני משורר לך . ד''א אף כבודי . אף לפי כבודי לא אמנע לשורר לו ולא אחלק לעצמי כבוד :
<b style="color: gray;">מצודת דוד</b> אלהים . אתה אלהים הנה לבי נכון עמך להאמין בך ולזה אשירה ואזמרה לך : אף כבודי . אף נשמתי תשיר לה' כפי רוחניותם :
<b style="color: gray;">מצודת ציון</b> כבודי . כן תקרא הנשמה :
<h3>{ג}</h3>
ע֭וּרָֽה הַנֵּ֥בֶל וְכִנּ֗וֹר אָעִ֥ירָה שָּֽׁחַר׃
<b style="color: gray;">רש"י</b> אעירה שחר . דרך שאר מלכים השחר מעוררם ואני מעורר את השחר שאני קם חצות לילה שהנבל והכנור מעוררני כמו שאמרו רבותינו כנור היה תלוי למעלה ממטתו של דוד כיון שהגיע חצי הלילה רוח צפונית מנשבת בו והוא מנגן מאליו :
<b style="color: gray;">מצודת דוד</b> עורה . אמר בדרך מליצה אתה הנבל וכנור עורה את עצמך לזמר לה' בעת אעירה אותך בשחר :
<b style="color: gray;">מצודת ציון</b> שחר . בקר :
<h3>{ד}</h3>
אוֹדְךָ֖ בָעַמִּ֥ים ׀ יְהוָ֑ה וַ֝אֲזַמֶּרְךָ֗ בַּל־אֻמִּֽים׃
<b style="color: gray;">מצודת ציון</b> בלאומים . באומות :
<h3>{ה}</h3>
כִּֽי־גָד֣וֹל מֵֽעַל־שָׁמַ֣יִם חַסְדֶּ֑ךָ וְֽעַד־שְׁחָקִ֥ים אֲמִתֶּֽךָ׃
<b style="color: gray;">רש"י</b> מעל שמים . וכתוב אחד אומר ( לעיל נ''ז ) עד שמים פירשו רבותינו כאן בעושין לשמה כאן בעושין שלא לשמה :
<b style="color: gray;">מצודת דוד</b> מעל שמים . חסדך עולה מעל השמים ר''ל יותר גדולה מערך גבהות שמים : אמתך . אמתת הבטחתך גדולה כערך גבהות השחקים :
<h3>{ו}</h3>
ר֣וּמָה עַל־שָׁמַ֣יִם אֱלֹהִ֑ים וְעַ֖ל כָּל־הָאָ֣רֶץ כְּבוֹדֶֽךָ׃
<b style="color: gray;">מצודת דוד</b> רומה . הרם עצמך לשבת על השמים ר''ל הראה לכל שאתה יושב בשמים ממעל ומשלה ידך בתחתונים כי אפילו חלש למעלה לגבור יחשב וכמ''ש גבור למעלה : ועל . הראה על כל הארץ כבודך :
<h3>{ז}</h3>
לְ֭מַעַן יֵחָלְצ֣וּן יְדִידֶ֑יךָ הוֹשִׁ֖יעָה יְמִֽינְךָ֣ וַעֲנֵֽנִי׃
<b style="color: gray;">רש"י</b> וענני . שכל עמך וידידיך תלוין בי :
<b style="color: gray;">מצודת דוד</b> למען . בכדי שידידיך יחלצון הושיעה למו בימינך וענה אף לי :
<b style="color: gray;">מצודת ציון</b> יחלצון . ענין הוצאה :
<h3>{ח}</h3>
אֱלֹהִ֤ים ׀ דִּבֶּ֥ר בְּקָדְשׁ֗וֹ אֶעְלֹ֥זָה אֲחַלְּקָ֥ה שְׁכֶ֑ם וְעֵ֖מֶק סֻכּ֣וֹת אֲמַדֵּֽד׃
<b style="color: gray;">רש"י</b> אלהים דבר בקדשו . שאמלוך ויבא העת ואעלוז בדברו , ( עיין לעיל פרשה ס' פסוק ח ) : אחלקה שכם . אחלקה ארץ אויבי לישראל , שכם חלק כמו ( בראשית מ''ח ) שכם אחד על אחיך , ( ועמק סכות אמדד ) :
<b style="color: gray;">מצודת דוד</b> דבר בקדשו . ברוח קדשו דבר ע''י נביאיו שאעלוז ואשמח במלכותו כי אנצח את העובדי גלולים : אחלקה . מקומות העובדי גלולים אחלק חלקים לישראל בחבל המדה :
<b style="color: gray;">מצודת ציון</b> שכם . ענין חלק כמו כי תשימני שכם ( לעיל כא ) :
<h3>{ט}</h3>
לִ֤י גִלְעָ֨ד ׀ לִ֤י מְנַשֶּׁ֗ה וְ֭אֶפְרַיִם מָע֣וֹז רֹאשִׁ֑י יְ֝הוּדָ֗ה מְחֹקְקִֽי׃
<b style="color: gray;">מצודת דוד</b> לי גלעד . כי ראה ברוה''ק שבימי רחבעם תחולק המלוכה לכן אמר בימי יהיו כולם תחת ממשלתי : מעוז ראשי . החוזק לשמור ראשי מן האויב : מחוקקי . יהיו שרים שלי הכל ממני :
<b style="color: gray;">מצודת ציון</b> מחוקקי . השרים נקראים מחוקקים כי הם ישימו החוקים :
<h3>{י}</h3>
מוֹאָ֤ב ׀ סִ֬יר רַחְצִ֗י עַל־אֱ֭דוֹם אַשְׁלִ֣יךְ נַעֲלִ֑י עֲלֵֽי־פְ֝לֶ֗שֶׁת אֶתְרוֹעָֽע׃
<b style="color: gray;">רש"י</b> מואב סיר רחצי . כלומר עבדי ושמשי ככלי תשמיש שמשתמשין בו : על אדום אשליך . עבודתי שיהיו מלכיהם נוטלין מנעלי ברגלי : אתרועע . אריע להם קול ליראם מפני :
<b style="color: gray;">מצודת דוד</b> סיר רחצי . ר''ל אעשה בהם כל תשמישי כרצוני כקדרה המוכן לרחוץ : עלי פלשת . על פלשתים אריע בקול להומם ולהפחידם :
<b style="color: gray;">מצודת ציון</b> סיר . קדרה : נעלי . מלשון מנעול הסוגר : עלי פלשת . כמו על פלשת : אתרועע . מל' תרועה :
<h3>{יא}</h3>
מִ֣י יֹ֭בִלֵנִי עִ֣יר מִבְצָ֑ר מִ֖י נָחַ֣נִי עַד־אֱדֽוֹם׃
<b style="color: gray;">רש"י</b> מי יובילני . לימות המשיח לפשוט יד בעשו בערי מבצרים , מי שנחני כבר על אדום שהכיתי בהם בגיא מלח שמנה עשר אלף :
<b style="color: gray;">מצודת דוד</b> מי יובילני . מי הוא הנותן כח בידי לכבוש עיר מבצר ומי נחני עד אדום :
<b style="color: gray;">מצודת ציון</b> יובילני . ענין הבאה : נחני . נהג אותי :
<h3>{יב}</h3>
הֲלֹֽא־אֱלֹהִ֥ים זְנַחְתָּ֑נוּ וְֽלֹא־תֵצֵ֥א אֱ֝לֹהִ֗ים בְּצִבְאֹתֵֽינוּ׃
<b style="color: gray;">מצודת דוד</b> הלא אלהים . הלא כל זה הוא ממך אלהים אשר זנחתנו עד הנה ולא יצאת בצבאותינו ר''ל כמו הצרה שהיינו בה מאז היתה על אשר זנחתנו כן התשועה היא ממך ולא בדרך מקרה :
<b style="color: gray;">מצודת ציון</b> זנחתנו . עזבתנו : בצבאותינו . בצבא היוצא במלחמה :
<h3>{יג}</h3>
הָֽבָה־לָּ֣נוּ עֶזְרָ֣ת מִצָּ֑ר וְ֝שָׁ֗וְא תְּשׁוּעַ֥ת אָדָֽם׃
<b style="color: gray;">מצודת דוד</b> הבה . אתה תן לנו עזרה מן הצר הצורר והמכחיש בך כי תשועת אדם היא שוא ואין בה תועלת :
<b style="color: gray;">מצודת ציון</b> הבה . תנה : עזרת . כמו עזרה :
<h3>{יד}</h3>
בֵּֽאלֹהִ֥ים נַעֲשֶׂה־חָ֑יִל וְ֝ה֗וּא יָב֥וּס צָרֵֽינוּ׃
<b style="color: gray;">מצודת דוד</b> באלהים . בעזר אלהים נעשה כח להתחזק שהוא ירמוס את הצרים לנו :
<b style="color: gray;">מצודת ציון</b> חיל . כח ואומץ : יבוס . ענין רמיסה ודריסה כמו כפגר מובס ( ישעיה יד ) :
<h2>תהילים פרק-קט</h2>
<h3>{א}</h3>
לַ֭מְנַצֵּחַ לְדָוִ֣ד מִזְמ֑וֹר אֱלֹהֵ֥י תְ֝הִלָּתִ֗י אַֽל־תֶּחֱרַֽשׁ׃
<b style="color: gray;">רש"י</b> אלהי תהלתי אל תחרש . על כל ישראל נאמר :
<b style="color: gray;">מצודת דוד</b> אלהי תהלתי . אתה אלהי תהלתי שאני מהלל לך בכל עת : אל תחרש . אל תשתוק :
<b style="color: gray;">מצודת ציון</b> תחרש . ענין שתיקה כמו החרש יחרש ( במדבר ל ) :
<b style="color: gray;">מלבי"ם פירוש המילות</b> למנצח, פי' הרד''ק שחבר זה המזמור בהיותו נרדף מפני שאול ורבים דברו עליו לשון הרע ומבקשים עלילות להמיתו, אלהי תהלתי, אתה הגורם תהלתי ושבחי, ולכן אל תחרש מלריב ריבי :
<b style="color: gray;">מלבי"ם ביאור המילות</b> אלהי תהלתי. כמו אלהי צדקי, המברר צדקי, המברר תפלתי :
<h3>{ב}</h3>
כִּ֤י פִ֪י רָשָׁ֡ע וּֽפִי־מִ֭רְמָה עָלַ֣י פָּתָ֑חוּ דִּבְּר֥וּ אִ֝תִּ֗י לְשׁ֣וֹן שָֽׁקֶר׃
<b style="color: gray;">רש"י</b> כי פי רשע . עשו :
<b style="color: gray;">מצודת דוד</b> ופי מרמה . פי איש מרמה : עלי פתחו . לדבר עלי סרה : לשון שקר . מראים עצמם כאוהבים לבל אהיה נשמר מהם :
<b style="color: gray;">מלבי"ם פירוש המילות</b> כי פי רשע, בצד אחד פתחו פה ברשע להמיתני חנם, ובצד אחד פתחו פה במרמה, ומפרש פה מרמה כי דברו אתי לשון שקר, שבעת דברו אתי דברו במרמה כאלו הם אוהבי, ופה רשע כי.
<h3>{ג}</h3>
וְדִבְרֵ֣י שִׂנְאָ֣ה סְבָב֑וּנִי וַיִּֽלָּחֲמ֥וּנִי חִנָּֽם׃
<b style="color: gray;">מצודת דוד</b> ודברי שנאה . אבל בלב סבבו אותי בדברי שנאה ולוחמים עמדי בחנם כי לא גמלתי להם רעה מעולם :
<b style="color: gray;">מלבי"ם פירוש המילות</b> דברי שנאה סבבוני, כי שלא בפני סבבוני דברי שנאה לדבר עלי לשון הרע, ועי''כ ילחמוני חנם להמית אותי :
<h3>{ד}</h3>
תַּֽחַת־אַהֲבָתִ֥י יִשְׂטְנ֗וּנִי וַאֲנִ֥י תְפִלָּֽה׃
<b style="color: gray;">רש"י</b> תחת אהבתי . אותך ישטנוני : ואני תפלה . ואני מתפלל אליך תמיד ( מצאתי ) :
<b style="color: gray;">מצודת דוד</b> תחת אהבתי . במקום האהבה שאני אוהב אותם המה נוטרים עלי שנאה בלב : ואני תפלה . עכ''ז אני איש תפלה להם כמ''ש ואני בחלותם לבושי שק וכו' ( לעיל לה ) :
<b style="color: gray;">מצודת ציון</b> ישטנוני . מלשון שטנה וענינו איבה ושנאה :
<b style="color: gray;">מלבי"ם פירוש המילות</b> תחת אהבתי אותם, הם ישטנוני, ותחת אשר אני תפלה, מתפלל בעדם.
<b style="color: gray;">מלבי"ם ביאור המילות</b> תפלה. איש תפלה וכן ואני מוסר (הושע ה') איש מוסר :
<h3>{ה}</h3>
וַיָּ֘שִׂ֤ימוּ עָלַ֣י רָ֭עָה תַּ֣חַת טוֹבָ֑ה וְ֝שִׂנְאָ֗ה תַּ֣חַת אַהֲבָתִֽי׃
<b style="color: gray;">רש"י</b> רעה תחת טובה . שבעים פרים אני מקריב בכל שנה בשביל שבעי' אומו' ומבקש לגשמים והם מריעים לי ( בשוחר טוב ) :
<b style="color: gray;">מצודת דוד</b> תחת טובה . במקום טובה :
<b style="color: gray;">מלבי"ם פירוש המילות</b> וישימו, נגד מה שאני תפלה, ישימו עלי רעה תחת טובה, ונגד אהבתי ישימו שנאה תחת אהבתי :
<h3>{ו}</h3>
הַפְקֵ֣ד עָלָ֣יו רָשָׁ֑ע וְ֝שָׂטָ֗ן יַעֲמֹ֥ד עַל־יְמִינֽוֹ׃
<b style="color: gray;">מצודת דוד</b> הפקד . לכן הפקד עליו רשע כמותו ולא יחמול עליו : על ימינו . להיות נכון אצלו לקטרג עליו :
<b style="color: gray;">מצודת ציון</b> הפקד . ענין מנוי גזברות :
<b style="color: gray;">מלבי"ם פירוש המילות</b> הפקד, שהם אומרים להפקד עלי שופט רשע לשפטני, ושטן יעמד על ימינו לקטרג עלי בעת המשפט, ועי''כ.
<h3>{ז}</h3>
בְּ֭הִשָּׁ֣פְטוֹ יֵצֵ֣א רָשָׁ֑ע וּ֝תְפִלָּת֗וֹ תִּהְיֶ֥ה לַֽחֲטָאָֽה׃
<b style="color: gray;">רש"י</b> בהשפטו . לפניך יצא מדינך מחויב ורשע :
<b style="color: gray;">מצודת דוד</b> בהשפטו . כשיהיה נשפט על מעשיו יצא חייב : תהיה לחטאה . לא תחשב לזכות כ''א למזכרת עון לומר עליו בשמים איך מלאו לבו לשאול צרכיו מה' , ואין לבו שלם עמו :
<b style="color: gray;">מלבי"ם פירוש המילות</b> בהשפטו יצא רשע וחייב בדין, ר''ל ששאול ישפטני ברשע, והם יקטרגו עלי, וישפטני משפט מות, ותפלתו תהיה לחטאה שהיה המנהג להתחנן לפני השופט לבקש חסד, אומרים שגם תפלתו תהיה לחטאה ולא תתקבל :
<h3>{ח}</h3>
יִֽהְיֽוּ־יָמָ֥יו מְעַטִּ֑ים פְּ֝קֻדָּת֗וֹ יִקַּ֥ח אַחֵֽר׃
<b style="color: gray;">רש"י</b> פקודתו . גדולתו פרבושטיא''ה בלע''ז כמו ויפקד המלך פקידים ( אסתר ב ד ) :
<b style="color: gray;">מצודת דוד</b> פקודתו . עשרו וקניניו שהוא פקיד וממונה עליהם :
<b style="color: gray;">מלבי"ם פירוש המילות</b> יהיו, וחוץ מזה יקללו אותי קללה נמרצת, וזה נוסח הקללה יהיו ימיו מעטים ועוד בחייו יקח אחר פקודתו, המשרה שהוא ממונה עליו מה שהיה שר ופקיד על החיל, ימנה אחר במקומו :
<h3>{ט}</h3>
יִֽהְיוּ־בָנָ֥יו יְתוֹמִ֑ים וְ֝אִשְׁתּוֹ אַלְמָנָֽה׃
<b style="color: gray;">מלבי"ם פירוש המילות</b> יהיו בניו יתומים, ר''ל שלא ימצא מרחם אותם לקבלם אל ביתו להיות להם כאב, עד שישארו יתומים, וכן אשתו תשאר אלמנה, ואין מאסף אותה הביתה :
<h3>{י}</h3>
וְנ֤וֹעַ יָנ֣וּעוּ בָנָ֣יו וְשִׁאֵ֑לוּ וְ֝דָרְשׁ֗וּ מֵחָרְבוֹתֵיהֶֽם׃
<b style="color: gray;">רש"י</b> ושאלו ודרשו מחרבותיהם . הכל ישאלו עליה' מה נהיתה בפלוני ופלוני מתוך קול חורבה שיצא עליהם : ודרשו . משמע מאת אחרים שהרי נקוד חטף קמץ וכן ושאלו מפי אחרים הוא משמע שישאלו אחרים עליהם , ויש לפתור ושאלו ממשקל חזק יהיו משאלים על הפתחים :
<b style="color: gray;">מצודת דוד</b> ונוע ינועו . יהיו נעים ונדים לשאול פת לחם גם ישאלו וידרשו מתן ממקום מושבותם מבתיהם החריבות ר''ל גם על הפתחים ישאלו גם במושבותם מעוברי דרך :
<b style="color: gray;">מלבי"ם פירוש המילות</b> ונוע ינועו בניו, תחלה יבושו לשאול לחם בעירם וינועו למקום שאין מכירים אותם לשאול לחם, ואח''כ יסירו מסוה הבושה מעל פניהם ושאלו ודרשו לחם מחרבותיהם, מבתיהם שהם חרבות ילכו בעיר לשאול לחם :
<b style="color: gray;">מלבי"ם ביאור המילות</b> ודרשו. עי' רד''ק מ''ש בדקדוק מלה זאת :
<h3>{יא}</h3>
יְנַקֵּ֣שׁ נ֭וֹשֶׁה לְכָל־אֲשֶׁר־ל֑וֹ וְיָבֹ֖זּוּ זָרִ֣ים יְגִיעֽוֹ׃
<b style="color: gray;">רש"י</b> ינקש נושה לכל אשר לו . אדם הטורח מחזיר ולהוט לעשות דבר נופל בו לשון מתנקש כלומר מוטרף ומתלבט כמו ( דניאל ה ) וארכובתיה דא לדא נקשן וכן פן תנקש אחריהם אף כאן יהיה הנושה בעשו את עבודתו שנאמר ורב יעבד צעיר , ל''א יהיה הנושה נוגע ונקרב לכל אשר לו ינקש שייטאצופי''ץ בלע''ז יהי משפט הנושה נוקש ונשען על כל ממונו וזהו יעקב הנושה בעשו את עבודתו שנאמר ורב יעבד צעיר מצאתי בדור אחר שיבא אחר כורתו ימח שמו וטבעו שאפילו זכרון לא יפול עליו בפי הדור הנולד בעול' לאחר שנשחת שמו שארטרמיר''א בלע''ז :
<b style="color: gray;">מצודת דוד</b> ינקש . הנושה בו ישים פח יקוש ללכוד לעצמו את הכל והנכרים ממנו שאינם ראוים לירשו ישללו עשרו :
<b style="color: gray;">מצודת ציון</b> ינקש . מל' מוקש : נושה . המלוה כמו והנושה בא לקחת ( מ''ב ד ) . ויבוזו . לשון בזה ושלל : יגיעו . העושר הבא ע''י עמל ויגיעה :
<b style="color: gray;">מלבי"ם פירוש המילות</b> ינקש, לא ימצא עזר לבניו ע''י ירושת אביהם כי כל אשר לו יזמין עליו הנושה מוקשים לתפסו, עד שזרים יבוזו יגיעו, ולא ישאר לו מאומה להוריש לבניו :
<h3>{יב}</h3>
אַל־יְהִי־ל֭וֹ מֹשֵׁ֣ךְ חָ֑סֶד וְֽאַל־יְהִ֥י ח֝וֹנֵ֗ן לִיתוֹמָֽיו׃
<b style="color: gray;">מצודת דוד</b> אל יהי . לא יהיה לו שום אוהב להיות מושך עליו חסד ולא יהיה מי אשר יחנן ליתומיו :
<b style="color: gray;">מלבי"ם פירוש המילות</b> אל, ולא ימצאו עזר ע''י החסד שעשה אביהם לאחרים שהוא יגמול בחסד הזה לבניו, כי לא יהיה לו מושך חסד ליתומיו, וכן לא ימצא עזר מצד החנינה כי לא יהיה חונן ליתומיו :
<h3>{יג}</h3>
יְהִֽי־אַחֲרִית֥וֹ לְהַכְרִ֑ית בְּד֥וֹר אַ֝חֵ֗ר יִמַּ֥ח שְׁמָֽם׃
<b style="color: gray;">מצודת דוד</b> יהי אחריתו . בנו יהיה לכריתה ובדור האחר שאחר בנו ר''ל בדור השלישי ימח שם האב והבן כי ימותו ואינם ויושכחו מן הלב :
<b style="color: gray;">מצודת ציון</b> אחריתו . בנו וכן ולא לאחריתו ( דניאל יא ) : ימח . ענין מחיקה :
<b style="color: gray;">מלבי"ם פירוש המילות</b> יהי, עד שגם אחריתו שהם בניו הבאים אחריו, יהיו להכרית, עד שבדור אחר כבר ימח שמם, ולא יהיה שארית מהם.
<h3>{יד}</h3>
יִזָּכֵ֤ר ׀ עֲוֹ֣ן אֲ֭בֹתָיו אֶל־יְהוָ֑ה וְחַטַּ֥את אִ֝מּ֗וֹ אַל־תִּמָּֽח׃
<b style="color: gray;">רש"י</b> עון אבותיו . עון שהעוה על אבותיו , לאברהם שגרע חמש שנים מחייו ולאביו גרם כהיון עינים : וחטאת אמו . שהשחית רחמה ושגרם להעלים יום קבורתה מן הבריות שלא יקללוה שיצא מכריסה עשו כמו שנאמר ( בראשית ל''ה ) ותמת דבורה מינקת רבקה וגומר אלון בכות בלשון יוני קורין לאחר אלון שאבל אחר היה ליעקב עם של דבורה שמתה אמו והעלימו מיתתה :
<b style="color: gray;">מצודת דוד</b> יזכר עון אבותיו . יהיה נזכר לו עון אבותיו לענשו גם עליהם וכמ''ש פוקד עון אבות על בנים ( שמות כ ) : אל תמח . אלא יהיה נזכר על בנה :
<b style="color: gray;">מלבי"ם פירוש המילות</b> יזכר, וגם חוץ מזה יזכר עון אבותיו אל ה', שמצד זה יכרית כל המשפחה, עד כאן ספר הקללה שקללוהו שונאיו, עתה מתחיל להשיב קללתם אל חיקם, אומר.
<h3>{טו}</h3>
יִהְי֣וּ נֶֽגֶד־יְהוָ֣ה תָּמִ֑יד וְיַכְרֵ֖ת מֵאֶ֣רֶץ זִכְרָֽם׃
<b style="color: gray;">רש"י</b> יהיו . העונו' האלה נגד ה' תמיד : ויכרת מארץ זכרם . של עשו ואלופיו :
<b style="color: gray;">מצודת דוד</b> יהיו נגד ה' . לקטרג עליו ובעבור זה יכרת זכרם מן הארץ :
<h3>{טז}</h3>
יַ֗עַן אֲשֶׁ֤ר ׀ לֹ֥א זָכַר֮ עֲשׂ֪וֹת חָ֥סֶד וַיִּרְדֹּ֡ף אִישׁ־עָנִ֣י וְ֭אֶבְיוֹן וְנִכְאֵ֨ה לֵבָ֬ב לְמוֹתֵֽת׃
<b style="color: gray;">רש"י</b> יען אשר לא זכר עשות חסד . לעסוק באבל אביו כמו שעשה יעקב נזיד עדשים לנחם את יצחק שבאותו היום מת אברהם : איש עני . ישראל :
<b style="color: gray;">מצודת דוד</b> יען . בעבור אשר לא זכר לעשות חסד למי שצריך אל החסד ורדף הענוים ונשברי לב להמית אותם :
<b style="color: gray;">מצודת ציון</b> ונכאה . ענין שבירה כמו ונכה רוח ( ישעיה סו ) :
<b style="color: gray;">מלבי"ם פירוש המילות</b> יען אשר האויב המקלל לא זכר עשות חסד, ואיש עני ואביון ונכאה לבב רדף למותת, לגמר מיתתו, שזה נגד מ''ש תחלה שהשתדלו ששאול יהרגנו :
<h3>{יז}</h3>
וַיֶּאֱהַ֣ב קְ֭לָלָה וַתְּבוֹאֵ֑הוּ וְֽלֹא־חָפֵ֥ץ בִּ֝בְרָכָ֗ה וַתִּרְחַ֥ק מִמֶּֽנּוּ׃
<b style="color: gray;">רש"י</b> ויאהב קללה . קללתו של הקדוש ברוך הוא שכפר בו :
<b style="color: gray;">מצודת דוד</b> ויאהב קללה . אהב לעשות דברים אשר הקללה מעותדת לבוא עליהם ולכן תבא עליו הקללה המעותדת : ולא חפץ בברכה . לא רצה לעשות דברים אשר הברכה מעותדת לבוא עליהם ולכן תהיה הברכה ההיא רחוקה ממנו :
<b style="color: gray;">מלבי"ם פירוש המילות</b> ויאהב, וחוץ מזה אהב קללה שהיא הקללה הנזכר שקלל אותו בדיני שמים, לכן ותבואהו תבא הקללה עליו, והגם שאנכי אשיג ברכה תחת קללתו לא יהיה לו חלק בה, כי הוא לא חפץ בברכה לכן ותרחק ממנו :
<b style="color: gray;">מלבי"ם ביאור המילות</b> (יז-יט) ותבואהו. ר''ל הקללה כבר באתהו, וכבר לבש קללה כמדו, ואבקש שיהיה לו כבגד יעטה, שבאשר עד עתה הקללה נסתרת בקרבו תצא ותתפרסם. ומד. הם הבגדים שעשוים למדת האדם, ובגד כולל כל הבגדים ועוטה הוא שמתעטף מלמעלה ויצדק על המעיל לא על הבגד (ישעיה נ''ט י''ז ס''א י'), רק ר''ל שיתהוה כבגד שהוא ארוך ממדתו עד שיעטה בו מלמעלה, ומזח הוא החגור שחוגרים על בגדים הארוכים, כמ''ש (כ''ג י') :
<h3>{יח}</h3>
וַיִּלְבַּ֥שׁ קְלָלָ֗ה כְּמַ֫דּ֥וֹ וַתָּבֹ֣א כַמַּ֣יִם בְּקִרְבּ֑וֹ וְ֝כַשֶּׁ֗מֶן בְּעַצְמוֹתָֽיו׃
<b style="color: gray;">רש"י</b> וילבש קללה . הכניס עצמו בקללה ונוחה לו פריקת עול הקרבן וברכת כהנים וקללת האומות :
<b style="color: gray;">מצודת דוד</b> וילבש . יהיה מעוטף בקללה כמדו המעטפת את כל גופו : ותבא . הקללה תבוא בקרבו בשפע רב כמים : וכשמן . עם כי המשיחה היא למעלה על הגוף עכשיו באה היא בהעצמות כן הקללה תרד בו אל חדרי בטן אל עצמו ובשרו :
<b style="color: gray;">מצודת ציון</b> כמדו . ענין מלבוש מה כמו ומדו בד ( ויקרא ו' ) :
<b style="color: gray;">תורה תמימה</b> רחיצה מנא לן אמר רב זוטרא ברבי טוביה אמר קרא ותבא כמים בקרבו וכשמן בעצמותיו ואימא כשתיה דומיא דשמן מה שמן מאבראי אף מים מאבראי וכו'.<small><span style="color: gray;">יומא עו ע"ב</span></small>
מנין לסיכה שהיא כשתייה ביוה"כ אע"פ שאין ראיה לדבר זכר לדבר שנא' ותבא כמים בקרבו וכשמן בעצמותיו:<small><span style="color: gray;">שבת פו ע"א</span></small>
שותה למה לי קרא שתיה בכלל אכילה אלא לרבות את הסך כשותה ואיבעית אימא מהכא ותבא כמים בקרבו וכשמן בעצמותיו אי הכי דידן נמי אנן דדרשינן אשה ואשה וכי חזיין מפרשי להו לא גזרו בהו רבנן אינהו דלא דרשי אשה ואשה וכי חזיין לא מפרשי להו גזרו בהו רבנן וכו'. <small><span style="color: gray;">נדה לב ע"א</span></small>
<b style="color: gray;">מלבי"ם פירוש המילות</b> וילבש קללה כמדו, ר''ל שיהיה הלבוש מכוון למדתו הקללה שמדד על דוד יהיה מכוון למדתו, וחוץ ממה שילבש הקללה מבחוץ תבא גם כמים בקרבו, בענין שיהיה מקולל מבחוץ ומבפנים, וגם תבא כשמן בעצמותיו שתבלע בעצמותיו :
<h3>{יט}</h3>
תְּהִי־ל֭וֹ כְּבֶ֣גֶד יַעְטֶ֑ה וּ֝לְמֵ֗זַח תָּמִ֥יד יַחְגְּרֶֽהָ׃
<b style="color: gray;">רש"י</b> תהי לו . הקללה מעטה כבגד ( מצאתי ) : ולמזח תמיד . חגורה , וכן ומזיח אפיקים רפה ( איוב י''ב ) אזור החזקים פתח :
<b style="color: gray;">מצודת דוד</b> כבגד יעטה . הקללה תהיה על גופו מסביב כבגד העוטה כל הגוף : ולמזח . יחגור הקללה תמיד להיות לו למזח :
<b style="color: gray;">מצודת ציון</b> יעטה . ענין עטיפה וכן עוטה אור כשלמה ( לעיל קד ) : ולמזח . ענין חגירה כמו ומזיח אפיקים רפה ( איוב יב ) :
<b style="color: gray;">מלבי"ם פירוש המילות</b> תהי, מוסיף שלא לבד שתהיה כלבוש הנמדד למדתו, תהיה הקללה כבגד רחב וארוך אשר יעטה בו על כל בגדיו מלמעלה, ר''ל שתהיה בפרסום ובשפע רב, ולמזח, המזח הוא החגור שבו חוגרים על בגדים הארוכים להגביהם כמדת גופו, במה שהקללה ארוכה מגופו וצריך מזח להגביה הבגד למדת הגוף, תהיה הקללה עצמה כמזח שיחגור בה לכוין הקללה אל מדתו :
<h3>{כ}</h3>
זֹ֤את פְּעֻלַּ֣ת שֹׂ֭טְנַי מֵאֵ֣ת יְהוָ֑ה וְהַדֹּבְרִ֥ים רָ֝֗ע עַל־נַפְשִֽׁי׃
<b style="color: gray;">מצודת דוד</b> זאת פעולת . זהו גמול פעולת שטני מאת ה' וגמול הדוברים רע על נפשי :
<b style="color: gray;">מצודת ציון</b> שוטני . אויבי ושונאי :
<b style="color: gray;">מלבי"ם פירוש המילות</b> זאת פעולת שוטני מאת ה', ר''ל זאת ראוי להם, {{{א}}} מצד פעולתם שעשו רע בפועל ורצו להרגני, {{{ב}}} מצד הקללה, שעל זה אמר והדוברים רע לקלל את נפשי :
<b style="color: gray;">מלבי"ם ביאור המילות</b> פעולת. שכרם, כמו ולא ילין פעולת שכיר :
<h3>{כא}</h3>
וְאַתָּ֤ה ׀ יְה֘וִ֤ה אֲדֹנָ֗י עֲ‍ֽשֵׂה־אִ֭תִּי לְמַ֣עַן שְׁמֶ֑ךָ כִּי־ט֥וֹב חַ֝סְדְּךָ֗ הַצִּילֵֽנִי׃
<b style="color: gray;">מצודת דוד</b> עשה אתי . חסד ואמת : למען שמך . למען יוגדל שמך : כי טוב חסדך . כאשר חסדך טוב לכל כן הצילני גם אותי :
<b style="color: gray;">מלבי"ם פירוש המילות</b> ואתה ה' אמנם אתה תעשה אתי טובה מצד שני ענינים, {{{א}}} למען שמך שנקרא עלי שמשחתני למלך ויהיה חילול השם, {{{ב}}} מצד החסד כי טוב חסדך, ומצד שמך תעשה אתי נפלאות וטובות, ומצד החסד עכ''פ הצילני :
<h3>{כב}</h3>
כִּֽי־עָנִ֣י וְאֶבְי֣וֹן אָנֹ֑כִי וְ֝לִבִּ֗י חָלַ֥ל בְּקִרְבִּֽי׃
<b style="color: gray;">מצודת דוד</b> כי עני . אני נכנע ומושפל כעני ואביון ולבי נעשה חלל בקרבי מגודל הפחד והתוגה :
<b style="color: gray;">תורה תמימה</b> והיינו דא"ר יוחנן משום ר"ש בן יוחאי לא דוד ראוי לאותו מעשה ולא ישראל ראוין לאותו מעשה לא דוד ראוי לאותו מעשה דכתיב ולבי חלל בקרבי ולא ישראל ראוין לאותו מעשה דכתיב מי יתן והיה לבבם זה להם ליראה אותי כל הימים אלא למה עשו לומר לך שאם חטא יחיד אומרים לו כלך אצל יחיד ואם חטאו צבור אומרים (לו כלך) אצל צבור וכו'.<small><span style="color: gray;">עבודה זרה ד ע"ב</span></small>
ת"ר שלשה הטעימן הקב"ה בעולם הזה מעין העולם הבא אלו הן אברהם יצחק ויעקב אברהם דכתיב ביה בכל יצחק דכתיב ביה מכל יעקב דכתיב ביה כל שלשה לא שלט בהן יצר הרע אלו הן אברהם יצחק ויעקב דכתיב בהו בכל מכל כל ויש אומרים אף דוד דכתיב ולבי חלל בקרבי ואידך צעריה הוא דקא מדכר וכו'.<small><span style="color: gray;">בבא בתרא טז ע"ב</span></small>
תניא רבי יוסי הגלילי אומר צדיקים יצר טוב שופטן שנאמר ולבי חלל בקרבי רשעים יצר רע שופטן וכו'<small><span style="color: gray;">ברכות סא ע"ב</span></small>
<b style="color: gray;">מלבי"ם פירוש המילות</b> כי עני, נגד מ''ש וירדף איש עני ואביון ונכאה לבב, אמר שאני עני ואביון וגם נכאה לבב כי לבי חלל בקרבי :
<b style="color: gray;">מלבי"ם ביאור המילות</b> חלל. פעל עבר, נחלל ונהרג :
<h3>{כג}</h3>
כְּצֵל־כִּנְטוֹת֥וֹ נֶהֱלָ֑כְתִּי נִ֝נְעַ֗רְתִּי כָּֽאַרְבֶּֽה׃
<b style="color: gray;">רש"י</b> כצל כנטותו . לעת ערב : ננערתי . לשון תשנוק וטרוף ואוטם כארבה שהוא נודד ונע ומטורף , ( מצאתי ) :
<b style="color: gray;">מצודת דוד</b> כצל כנטותו . כמו הצל וחוזר ומפרש כמו נטיית הצל שאינו בא מפאת עצמו כ''א ע''י נטיית הדבר העושה הצל כן נהלכתי אני ר''ל מהלכי לא באה מפאת עצמי ומרצוני כ''א ע''י מכריחים הלכתי גולה ומטולטל : ננערתי כארבה . ננערתי בתנועה החזקה ממקום למקום כמו הארבה שאין לו קן מיוחד וננער מגדר לגדר :
<b style="color: gray;">מצודת ציון</b> ננערתי . ענין הטרוד והתנועה החזקה כמו חצני נערתי ( נחמיה ה ) שר''ל הייתי מנענע חצני בתנועה חזקה :
<b style="color: gray;">מלבי"ם פירוש המילות</b> כצל כנטותו, בעת ינטו צללי ערב שקרוב היום להשתקע, כן נהלכתי שאני קרוב למות, ננערתי כארבה, הננער ע''י הרוח ממקום למקום כן אני נע ונד :
<h3>{כד}</h3>
בִּ֭רְכַּי כָּשְׁל֣וּ מִצּ֑וֹם וּ֝בְשָׂרִ֗י כָּחַ֥שׁ מִשָּֽׁמֶן׃
<b style="color: gray;">מצודת דוד</b> מצום . בעבור הצום כשלו ברכי ונחלשו : משמן . מהיות בה שומן :
<b style="color: gray;">מצודת ציון</b> כחש . ענין רזות :
<b style="color: gray;">מלבי"ם פירוש המילות</b> (כד-כה) ברכי, וגם אין לך להעניש אותי על עונותי, כי ברכי כשלו מצום ובשרי כחש מרוב התענית והתשובה, הגם שהם מחרפים אותי ע''ז ויניעון ראשם :
<h3>{כה}</h3>
וַאֲנִ֤י ׀ הָיִ֣יתִי חֶרְפָּ֣ה לָהֶ֑ם יִ֝רְא֗וּנִי יְנִיע֥וּן רֹאשָֽׁם׃
<b style="color: gray;">מצודת דוד</b> ואני . בעבור מרבית הצום המה מחרפים אותי בלעג ובזיון : יראוני . כאשר יראוני יניעון עלי בראשם בדרך לעג :
<b style="color: gray;">מצודת ציון</b> יניעון . מלשון תנועה :
<h3>{כו}</h3>
עָ֭זְרֵנִי יְהוָ֣ה אֱלֹהָ֑י ה֭וֹשִׁיעֵ֣נִי כְחַסְדֶּֽךָ׃
<b style="color: gray;">מלבי"ם פירוש המילות</b> עזרני מצד שאתה ה' אלהי, ויותר הושיעני שהתשועה היא יותר מן העזר, וזאת תעשה כחסדך, שהחסד לא ישקיף על זכות המקבל :
<b style="color: gray;">מלבי"ם ביאור המילות</b> עזרני, הושיעני. התשועה הוא יותר מן העזר בכ''מ :
<h3>{כז}</h3>
וְֽ֭יֵדְעוּ כִּי־יָ֣דְךָ זֹּ֑את אַתָּ֖ה יְהוָ֣ה עֲשִׂיתָֽהּ׃
<b style="color: gray;">מצודת דוד</b> וידעו . תן בלבם לדעת ולהבין כי ידך עשתה זאת התשועה ולא באה במקרה :
<b style="color: gray;">מלבי"ם פירוש המילות</b> (כז-כח) וידעו, עד שידעו שהתשועה אינה טבעיית רק שהיא מיוחדת לידך וכחך, וגם שידעו כי אתה עשית שיקללו המה, שגם קללתם שקללו אותי עשית אתה שיקללו כדי שאתה תברך, ועי''כ קמו ויבושו אחר שבקללתם הסבו לי ברכה, ועבדך ישמח כי היה הקללה לברכה :
<h3>{כח}</h3>
יְקַֽלְלוּ־הֵמָּה֮ וְאַתָּ֪ה תְבָ֫רֵ֥ךְ קָ֤מוּ ׀ וַיֵּבֹ֗שׁוּ וְֽעַבְדְּךָ֥ יִשְׂמָֽח׃
<b style="color: gray;">מצודת דוד</b> יקללו המה . אף כי המה מקללים אתה תהפכם לברכה ואם כי קמו עלי מה בכך הלא קמו ויבושו כי לא יוכלו לי ואני אשמח במפלתם :
<h3>{כט}</h3>
יִלְבְּשׁ֣וּ שׂוֹטְנַ֣י כְּלִמָּ֑ה וְיַעֲט֖וּ כַמְעִ֣יל בָּשְׁתָּֽם׃
<b style="color: gray;">רש"י</b> ויעטו כמעיל . העוטה ועוטף כל הגוף לכל לבוש :
<b style="color: gray;">מצודת דוד</b> בשתם . הבושת אשר תביא עליהם יעטוף אותם מסביב כעטיפת המעיל :
<b style="color: gray;">מצודת ציון</b> כמעיל . שם מלבוש מה :
<b style="color: gray;">מלבי"ם פירוש המילות</b> ילבשו שוטני כלמה, הכלימה היא מאחרים, והבושה היא מעצמו, והלבוש היא מלמטה, והמעיל עוטה בו מלמעלה, וא''כ הדרך הוא שלובש בושה ועוטה כלמה, ודוד בקש בהפך שילבשו כלמה ויעטו בושה, ר''ל שלא תהיה הכלימה כמעיל שהוא מלמעלה על חיצונית הבגדים, ר''ל כדבר הבא מבחוץ שיצוייר שמכלים על לא דבר, רק יהיה כלבוש המכוון לגופו וקרוב אליו, כי תהיה כלימה אמתיית מכוונת למדתם, וכן הבושה לא תהיה כבגד פנימי שאינו מתראה רק אל הלובש, רק כמעיל שתראה בשתם בגלוי :
<b style="color: gray;">מלבי"ם ביאור המילות</b> כלמה, בשתם. הכלימה מאחרים והבושה מעצמו (למע' מ''ד ט''ז) :
<h3>{ל}</h3>
א֘וֹדֶ֤ה יְהוָ֣ה מְאֹ֣ד בְּפִ֑י וּבְת֖וֹךְ רַבִּ֣ים אֲהַֽלְלֶֽנּוּ׃
<b style="color: gray;">מלבי"ם פירוש המילות</b> אודה, עי''כ אודה ה' מאד, כי הניצול מן הרעה מודה רק על ההצלה, אבל לא על הרעה, שיותר טוב היה שלא היה הרע ולא הצטרך אל ההצלה, אבל אחר שהרעה היתה הסבה אל הטובה, א''כ אודה מאד גם על הרעה, וע''י שידעו כי ידך זאת בתוך רבים אהללנו. כי רבים ישיגו תהלתו :
<h3>{לא}</h3>
כִּֽי־יַ֭עֲמֹד לִימִ֣ין אֶבְי֑וֹן לְ֝הוֹשִׁ֗יעַ מִשֹּׁפְטֵ֥י נַפְשֽׁוֹ׃
<b style="color: gray;">מצודת דוד</b> כי יעמוד . כאשר יעמוד לימין האביון להושיע מיד הרשעים השופטים לקחת נפשי במשפטם המקולקל :
<b style="color: gray;">תורה תמימה</b> תניא רבי יוסי הגלילי אומר צדיקים יצר טוב שופטן שנאמר ולבי חלל בקרבי רשעים יצר רע שופטן שנאמר נאם פשע לרשע בקרב לבי אין פחד אלהים לנגד עיניו בינונים זה וזה שופטן שנאמר יעמוד לימין אביון להושיע משופטי נפשו וכו'.<small><span style="color: gray;">ברכות סא ע"ב</span></small>
<b style="color: gray;">מלבי"ם פירוש המילות</b> כי יעמוד, שיראו שאין האביון נעזב אל המקרה, וגם בעת שעומד לפני שופטי נפשו, המבקשים להמיתו דרך משפט, כמ''ש בהשפטו יצא רשע, ה' עומד לימינו לזכותו ולהגן עליו :
<h2>תהילים פרק-קי</h2>
<h3>{א}</h3>
לְדָוִ֗ד מִ֫זְמ֥וֹר נְאֻ֤ם יְהוָ֨ה ׀ לַֽאדֹנִ֗י שֵׁ֥ב לִֽימִינִ֑י עַד־אָשִׁ֥ית אֹ֝יְבֶ֗יךָ הֲדֹ֣ם לְרַגְלֶֽיךָ׃
<b style="color: gray;">רש"י</b> נאם ה' לאדני . רבותינו דרשוהו באברהם אבינו ואני אפרשנו כדבריהם נאם ה' לאברהם שקראוהו העולם אדוני שמעני אדוני ( בראשית כ''ג ) : שב לימיני . התעכב לתשועתי והתחולל לה' אין ישיבה אלא עכבה וכן הוא אומר ותשבו בקדש ( דברים א ) . לימיני . לתשועת ימיני : עד אשית אויביך . אמרפל וחביריו :
<b style="color: gray;">מצודת דוד</b> נאם ה' לאדוני . ארז''ל כאשר נצח אברהם את אמרפל והמלכים אשר אתו שאלו העובדי גלולים את אליעזר עבדו היאך במתי מספר נצח אברהם עם רב כזה והשיב להם ה' אמר לאדוני אברהם שב בבטחון לתשועת ימיני ולא אשקוט עד אשים אויביך מרמס לרגליך כהדום הזה :
<b style="color: gray;">מצודת ציון</b> הדום . הוא שרפרף הכסא הנתון תחת רגלי היושב כמו והשתחוו להדום רגליו ( לעיל צט ) :
<b style="color: gray;">תורה תמימה</b> אמר רב חנה בר לואי אמר שם רבא לאליעזר כי אתו עלייכו מלכי מזרח ומערב אתון היכי עבידיתו אמר ליה אייתי הקב"ה לאברהם ואותביה מימיניה והוה שדינן עפרא והוו חרבי גילי והוי גירי שנאמר מזמור לדוד נאם ה' לאדוני שב לימיני עד אשית אויביך הדום לרגליך וכתיב מי העיר ממזרח צדק יקראהו לרגלו יתן לפניו גוים ומלכים ירד יתן כעפר חרבו כקש נדף קשתו וכו'.<small><span style="color: gray;">סנהדרין קח ע"ב</span></small>
אמר רבי זכריה משום רבי ישמעאל ביקש הקב"ה להוציא כהונה משם שנאמר והוא כהן לאל עליון כיון שהקדים ברכת אברהם לברכת המקום הוציאה מאברהם שנאמר ויברכהו ויאמר ברוך אברם לאל עליון קונה שמים וארץ וברוך אל עליון אמר לו אברהם וכי מקדימין ברכת עבד לברכת קונו מיד נתנה לאברהם שנאמר נאם ה' לאדני שב לימיני עד אשית אויביך הדום לרגליך ובתריה כתיב נשבע ה' ולא ינחם אתה כהן לעולם על דברתי מלכי צדק על דיבורו של מלכי צדק והיינו דכתיב והוא כהן לאל עליון הוא כהן ואין זרעו כהן:<small><span style="color: gray;">נדרים לב ע"ב</span></small>
<b style="color: gray;">מלבי"ם פירוש המילות</b> לדוד מזמור הוסד על המלחמה שערך על רבת בני עמון, שדוד עצמו לא יצא אל המלחמה רק שלח את יואב ושרי הצבא, והיה שלא כפי הראוי בזה כמו שבארתי (ש''ב י''א) ובעת ההיא קרה לו ענין בת שבע, שחשבו רבים שיענש דוד וידחה מן המלוכה ולא יצליח עוד, ושם מבואר שיואב לכד את עיר המים שנקראת ג''כ עיר המלוכה, כי נחל מים היה בחלק העיר הזאת שסבב את העיר והספיק לה מים, והיה קשה לכבשה, ושם ישבו מלכי בני עמון תמיד, ואז הודיע אל דוד והלך דוד עצמו לשם וכבש כלל העיר, ואת העם העביר בחריצי הברזל ובמלבן. - נאום ה' לאדני, המשורר אומר בשביל דוד שא''צ שיצא מרושלים למלחמה, כי ה' אמר אליו שב לימיני, יצייר שכסא דוד הוא כסא ה' כמ''ש וישב שלמה על כסא ה' למלך, כאלו ה' יושב על כסא ההנהגה להנהיג את ישראל בהשגחה מיוחדת, כמלך המנהיג את עמו, ודוד יושב על כסא המלוכה לימינו, ובאשר היושב על הכסא צריך הדום לרגליו, א''ל ה' כי את אויביך אשית שיהיו הדום לרגליך והם יהיו :
<h3>{ב}</h3>
מַטֵּֽה־עֻזְּךָ֗ יִשְׁלַ֣ח יְ֭הוָה מִצִּיּ֑וֹן רְ֝דֵ֗ה בְּקֶ֣רֶב אֹיְבֶֽיךָ׃
<b style="color: gray;">רש"י</b> מטה . לשון משען כמו ( לעיל ק''ה ) כל מטה לחם : מטה עוזך ישלח ה' מציון . כשתשוב מן המלחמה ואנשיך עייפים ורודפים ישלח לך ה' את מלכי צדק מלך שלם להוציא לחם ויין ( בראשית י''ד ) : רדה . במלחמה : בקרב אויביך . לבטח :
<b style="color: gray;">מצודת דוד</b> מטה עוזך . משען כחך : ישלח ה' מציון . ר''ל לא תנצחם בכחך כי אם בכח ה' השוכן עתה בציון : רדה . תמשול בקרב אויביך :
<b style="color: gray;">מצודת ציון</b> מטה . ר''ל משען כמטה שנשענין עליה : רדה . ענין ממשלה כמו וירד מים עד ים ( לעיל ע''ב ) :
<b style="color: gray;">מלבי"ם פירוש המילות</b> מטה, ר''ל לא אתה תלך בעצמך הדום אל כסא דוד למלחמה, רק ה' ישלח מציון את מטה עזך ששהם מחנותיך, שבהם תרדה בקרב אויביך, ומפרש מי הוא המטה עז? הם.
<h3>{ג}</h3>
עַמְּךָ֣ נְדָבֹת֮ בְּי֪וֹם חֵ֫ילֶ֥ךָ בְּֽהַדְרֵי־קֹ֭דֶשׁ מֵרֶ֣חֶם מִשְׁחָ֑ר לְ֝ךָ֗ טַ֣ל יַלְדֻתֶֽיךָ׃
<b style="color: gray;">רש"י</b> עמך נדבות ביום חילך . כשתאסוף חיל לרדוף אחריהם יתנדבו עמך ואוהביך לצאת עמך כמו שמצינו ( שם ) וירק את חניכיו ילידי ביתו ולא יותר וענר ואשכול וממרא התנדבו מאליהם לצאת ללכת אחריו בעזרתו : בהדרי קודש מרחם משחר . זאת תהיה לך בזכות הדרת קדושה שהיה בך מבטן אמך שהכיר בוראו בן ג' שנים : מרחם משחר . משנפלת מן הרחם כמו משילין פירות דרך ארובה ביו''ט ואיכא דתני משחירין : לך טל ילדותיך . לך יחשב ילדותיך דרכי יושר שהנהגת בהם בילדותיך יהיה לך לנועם כטל זה שהוא נעים ונוח :
<b style="color: gray;">מצודת דוד</b> עמך נדבות . העם אשר יבאו עמך במלחמה הנה יבואו בנדבת לבם ולא בעבור קבלת שכר מה והם אנשי ענר אשכול וממרא : ביום חילך . ביום המלחמה אשר תלחם בכח ואמצות הלב : בהדרי קודש . והוא בגמול על שאתה מהודר בקדושה : מרחם . מעת צאתך מרחם אמך אתה דרוש לי למלאות שאלתך : לך טל ילדותך . מה שהכרתני מעת הילדות יהיה לך לנייח נפש כטל הזה שהוא נוח לכל :
<b style="color: gray;">מצודת ציון</b> חילך . מל' חיל וכח : משחר . ענין דרישה כמו משחרי לטרף ( איוב כד ) :
<b style="color: gray;">מלבי"ם פירוש המילות</b> עמך, אמר יתנדבו נדבות לעלות לצבא ביום חילך, בהדרי קדש מרחם משחר לך טל ילדותך, ר''ל והגם שאתה חטאת בבת שבע, מ''מ יעמד לך טל ילדותך היינו המעשים טובים שעשית בילדותך יהיו כטל לך להפריח את כבודך, ומציין שהטל הזה יצא בהדרי קדש, כי נמשח בילדותו בשמן משחת קדש, וזה יהיה כטל לו, כמ''ש כשמן הטוב היורד על הזקן כטל חרמון שיורד על הררי ציון, והנה הטל יבא בעת בקיעת השחר, ואז יוליד השחר את הטל, ובזה צייר במליצה שהטל יצא מרחם משחר והיינו מרחם השחר, והנמשל שטל ילדותו נולד בעת התחיל האור שלו להבקע, כמ''ש וכאור בקר יזרח שמש, שהוא משל על צמיחת המלכות שנמשל לצמיחת השחר, ואז פרח טל ילדותו בהדרת קדש ונמשח בשמן, וטל זה יעמוד לו גם עתה :
<b style="color: gray;">מלבי"ם ביאור המילות</b> נדבות. מציין נדבת הלוחמים כעצם מופשט, הנדבות הם העם שלך, ור''ל נדבת העם וחפצם למלחמה הוא החיל ועם המלחמה. בהדרי. מקובץ מן הדר. מרחם משחר. מרחם של השחר, מציין את השחר כיולד ומוציא את הטל מרחמו, ובמובן התאומיי מורה השחר תחלת זריחת שמשו והצלחתו שאז נולד טל ילדותו :
<h3>{ד}</h3>
נִשְׁבַּ֤ע יְהוָ֨ה ׀ וְלֹ֥א יִנָּחֵ֗ם אַתָּֽה־כֹהֵ֥ן לְעוֹלָ֑ם עַל־דִּ֝בְרָתִ֗י מַלְכִּי־צֶֽדֶק׃
<b style="color: gray;">רש"י</b> נשבע ה' ולא ינחם . לפי שהיה מתירא שלא יענש על האוכלסין שהרג נאמר לו ( שם ט''ו ) אל תירא אברם וגו' לא ינחם על הטובה אשר דבר עליך : אתה כהן לעולם על דברתי מלכי צדק . ממך תצא הכהונה ומלכות להיות בניך יורשין את שם אבי אביך הכהונה והמלכות שנתנו לו : דברתי מלכי צדק . יו''ד יתירה כמו רבתי עם ( איכה א ) , על דברת מלכי צדק על פקודת מלכי צדק . אתה כהן . יש במשמע כהן כהונה ושררה כמו ( שמואל ב מ ) ובני דוד כהנים היו :
<b style="color: gray;">מצודת דוד</b> ולא ינחם . לחזור משבועתו ולחשוב מחשבה אחרת : אתה כהן . השבועה היתה אשר ממך תצא הכהונה : על דברתי . על ענין מלכי צדק ר''ל כמו מלכי צדק שנאמר בו ומלכי צדק וגו' והוא כהן ( בראשית יד ) :
<b style="color: gray;">מצודת ציון</b> על דברתי . על ענין כמו על דברת בני אדם ( קהלת ג' ) והיו''ד יתירה :
<b style="color: gray;">מלבי"ם פירוש המילות</b> נשבע, עד שמה שנשבע ה' לתת לך את המלוכה לא ינחם ע''ז ע''י החטא, ומפרש מה היה השבועה, ה' נשבע שאתה כהן לעולם על דברתי אתה מלכי צדק! קורא את דוד בשם מלכי צדק, ע''ש המלך הראשון שהיה בירושלים, כמ''ש ומלכי צדק מלך שלם, (כי כן היה שם מלכי ירושלים מקדם), והוא היה כהן לאל עליון, ועל מליצה זאת אמר שאתה תהיה כהן לעולם, ואחר שתפס שם כהן אמר על דברתי. שתהיה כהן על הדבור שלי דהיינו על המקדש והדביר, גם הזכירו בשם מלכי צדק לאמר כי צדיק הוא בעיניו ונשאר בצדקתו כי מחל חטאו :
<b style="color: gray;">מלבי"ם ביאור המילות</b> כהן על דברתי. כהן על כהן על ההיכל והדביר :
<h3>{ה}</h3>
אֲדֹנָ֥י עַל־יְמִֽינְךָ֑ מָחַ֖ץ בְּיוֹם־אַפּ֣וֹ מְלָכִֽים׃
<b style="color: gray;">רש"י</b> אדני . אשר היה על ימינך במלחמה : מחץ ביום אפו מלכים . את ארבעה מלכים הוא ידין בגוים מלא גויות זו היא בשורת ברית בין הבתרים שנאמר לו על מצרים וגם את הגוי אשר יעבודו דן אנכי ( בראשית ט''ו ) :
<b style="color: gray;">מצודת דוד</b> אד' על ימינך . כאלו אל מול אברהם ידבר לומר על כי היה ה' על ימינך לזה מחץ והכה ביום הראות אפו ותגרת מלחמתו את המלכים האלה ולא בכח הזרוע :
<b style="color: gray;">מצודת ציון</b> מחץ . ענין הכאה ופציעה כמו מחצתי ואני ארפא ( דברים לב ) :
<b style="color: gray;">מלבי"ם פירוש המילות</b> ה', עתה מצייר העת שנכבשה עיר המלוכה שהיא עיר המים, ודוד יצא בעצמו מירושלים אל המלחמה, שאז אינו יושב על הכסא לימין ה', רק הולך למלחמה וה' על ימינך לעזרך במלחמה, עתה ה' על ימינך, ה' אשר מחץ ביום אפו מלכים שכבר כבש לפניך את עיר המלוכה ומחץ את המלכים שבה, ועתה :
<h3>{ו}</h3>
יָדִ֣ין בַּ֭גּוֹיִם מָלֵ֣א גְוִיּ֑וֹת מָ֥חַץ רֹ֝֗אשׁ עַל־אֶ֥רֶץ רַבָּֽה׃
<b style="color: gray;">רש"י</b> מלא גויות . אסיפת פגרים , מלא לשון אסיפה כמו ( ירמיה י''ד ) קראו אחריך מלא , אשר יקרא עליו מלא רועים ( ישעיה ל''א ) , והיכן דן מלא גויות את מצרים על שפת הים ( שמות ט''ו ) : מחץ ראש על ארץ רבה . זו היא דוגמת נבואת ( חבקוק ג' ) מחצת ראש מבית רשע ראש פרעה שהיה ראש ושר על ארץ גדולה וחשובה על כל הארצות כמו שנאמר ( לעיל ק''ה ) מושל עמים ויפתחהו שהיו כל האומות תחת ממשלת מצרים :
<b style="color: gray;">מצודת דוד</b> ידין בגוים . ה' הוא עשה דין ומשפט בעובדי גלולים ההם עד שמקום המלחמה היה מלא גויות מפגרים מתים : מחץ ראש . הוא הכה ראש כ''א על ארץ הכאה רבה עד לא יוסיף לקום :
<b style="color: gray;">מצודת ציון</b> גויות . גופות בני אדם כמו ושבט לגו כסילים ( משלי כו ) : רבה . גדולה :
<b style="color: gray;">מלבי"ם פירוש המילות</b> ידין בגוים מלא גויות, ה' ידין בגוים של בני עמון לפוצץ הגויות להעבירם בחריצי הברזל, מחץ ראש, אחר שכבר מחץ הראש על ארץ רבה, ר''ל עיר המלוכה שהיא ראש המדינה והמלך שהוא ראש העם כבר נמחץ, ויאמר במליצה אחר שכבר נמחץ הראש נשארו הגויות בלא ראש, ר''ל העם בלא מלך, וידין את העיר שהיא מלא גויות גופים בלא ראשים :
<b style="color: gray;">מלבי"ם ביאור המילות</b> מלא. ענין כריתה, כמו בלא יומו תמלא, התמלא בשכות עורו, לכרות הגויות, ויל''פ העיר שהיא מלאה גויות :
<h3>{ז}</h3>
מִ֭נַּחַל בַּדֶּ֣רֶךְ יִשְׁתֶּ֑ה עַל־כֵּ֝֗ן יָרִ֥ים רֹֽאשׁ׃
<b style="color: gray;">רש"י</b> מנחל בדרך ישתה וגו' . מנילוס הנהר בדרך הליכתו היתה ארצו שותה ולא היתה צריכה למי גשמים על כן היה מרים ראש ומתפאר ( יחזקאל כ''ט ) לי יאורי ואני עשיתני , ענין אחר יש לפרש המזמור הזה בדוד : [ א* ] נאם ה' לאדני . על עסקי אדוני שאול כשהייתי נרדף מפניו . לאדני . על אדוני כמו ואמר פרעה לבני ישראל ( שמות יד ) , וישאלו אנשי המקום לאשתו ( בראשית כ''ו ) . שב לימיני . התעכב והמתן לישועתי : [ ב* ] מטה עזך ישלח ה' מציון . מעשים טובים המצויינין בידך , ד''א עוד תמלוך בציון ושם ישולח לך מטה עז ואז תרדה בקרב אויביך : [ ג* ] עמך נדבות ביום חילך . עם ישראל יתנדבו לעזרתך ביום שתעשה חיל כמו שמפורש ( בדברי הימים א י''ב ) שהיו נקבצים עליו מכל שבט ושבט בלכתו אל צקלג נפלו עליו ממנשה וגומר ומן הגדי נבדלו אל דוד וגומר ( שם ) . בהדרי קודש מרחם משחר . בשביל הדרת קדושה שהיה בך מנעוריך . לך טל ילדותך . ילדות טובה ופרק נאה שהיה בך תהיה לך כטל שהוא נעים יערב ותעשה לך פירות להצליחך : [ ד* ] נשבע ה' וגו' . שהמלכות תהא שלך עולמית . אתה כהן לעולם . ואיזו מן הכהונות כהונה שהיא למעלה מכהונת מלכי צדק וזהו המלכות שהיא למעלה מכהונה גדולה בשלשים מעלות . על דברתי מלכי צדק . למעלה מכהונת מלכי צדק שהיה כהן לאל עליון וא''ת אף הוא מלך היה , מלוכת מלכי צדק אינה מלוכה חשובה כנגד ישראל : [ ה* ] אדני . יהיה תמיד על ימינך להושיעך : אשר מחץ ביום אפו מלכים . שנלחמו עם אברהם ועם יהושע ועם ברק : [ ו* ] ידין בגוים מלא גויות . ועוד בימי יחזקיהו בנך ידין באוכלסי סנחריב קבוץ פגרים מתים וימחץ בסנחריב שהוא ראשה של נינוה ואשור שהיא ארץ רבה אשר מנחל בדרך היה שותה שנתפאר ששתו אוכלסיו מימי הירדן שנאמר ( ישעיה ל''ז ) אני קרתי ושתיתי מים ואחריב וגו' : [ ז* ] על כן ירים ראש . היה משתבח ומתפאר בגודלו :
<b style="color: gray;">מצודת דוד</b> מנחל בדרך ישתה . היה שבע מדם הרוגיהם כמו השותה מים די שבעו מנחל השוטף בדרך שבני אדם הולכים שאין מי ימחה בידו כי מימיו מרובים והוא במקום המופקר לכל כן מן השמים הפקירו לו דמם והרבה להכות בהם : על כן . על כי מן השמים הפקירו לו דמם לכן היה מרים ראש לנצח אותם אבל לא בכח ידיו התגבר עליהם :
<b style="color: gray;">תורה תמימה</b> עיין בפרק קמה פסוק כא. וכו'.<small><span style="color: gray;">פסחים קיז - ע"ב</span></small>
<b style="color: gray;">מלבי"ם פירוש המילות</b> מנחל, מבאר מי הוא הראש? היא עיר המים היא ראש של רבה, אחר שהראש ישתה מנחל בדרך ר''ל ששם היה הנחל שממנו שתו מים, על כן ירים ראש, על כן היה חלק זה לראש והתרומם על הגויה שהיא יתר המדינה, וכשמחץ הראש הזה השותה מן הנחל נשארו רק גויות ופגרים מתים :
<b style="color: gray;">מלבי"ם ביאור המילות</b> ישתה. מוסב על ראש שבסוף הפסוק מנחל בדרך ישתה [ראש] על כן ירים :
<h2>תהילים פרק-קיא</h2>
<h3>{א}</h3>
הַ֥לְלוּ יָ֨הּ ׀ אוֹדֶ֣ה יְ֭הוָה בְּכָל־לֵבָ֑ב בְּס֖וֹד יְשָׁרִ֣ים וְעֵדָֽה׃
<b style="color: gray;">רש"י</b> הללויה וגו' . מזמור זה הוסד באלף בית אות אחד בראש הפסוק ואחד באמצעותיו וכן כלם מאל''ף ועד תי''ו , וכמו כן מזמור השני , הראשון מדבר בשבחו של הקב''ה והשני מספר בשבחו של צדיק :
<b style="color: gray;">מצודת דוד</b> הללויה . אתם כולכם הללויה ואף אני אודה את ה' בכל לבב : בסוד . בעצת ישרים ובני העדה ר''ל כפי אשר יורו ישרי הלב ויתר העם :
<b style="color: gray;">מצודת ציון</b> בסוד . ענין עצה כי נעשית בסוד לבל יגלה , או הוא מל' יסוד כי העצה למעשה היא כמו היסוד להבנין :
<b style="color: gray;">מלבי"ם פירוש המילות</b> אודה ה', מזמורים אלה נאמרו באל''ף בי''ת לרוב חשיבותם כמ''ש חז''ל, אמר אני אודה ה' בכל לבב, בין בסוד ישרים שהם בעלי הבינה המבינים דרכי ה' ועיני האלהות וסודותיו, ובין בתוך העדה הם כל ההמון הנועדים לשמוע את דברי :
<h3>{ב}</h3>
גְּ֭דֹלִים מַעֲשֵׂ֣י יְהוָ֑ה דְּ֝רוּשִׁ֗ים לְכָל־חֶפְצֵיהֶֽם׃
<b style="color: gray;">מצודת דוד</b> גדולים מעשי ה' . עם כי מעשה ה' המה גדולים ר''ל עשויים בחכמה נפלאה עכ''ז המה דרושים ונמצאים לכל החפצים להתבונן בהם :
<b style="color: gray;">מלבי"ם פירוש המילות</b> גדולים מעשי ה', יתחיל לספר משלשה מיני השגות אשר נשיג בהנהגת ה', והם מעשים ופעולות ונפלאות, שיש הבדל בין מעשים ובין פעולות. שמעשה הונח על דבר הנגמר שאין יד הפועל עוסק בו יותר, ופעולה הונח על העסק שהפועל עודנו מתעסק בפעלו, ובב' בחינות אלה נשקיף על הבריאה שברא ה', מצד אחד נשקיף עליה כמו שהיא עשויה ונגמרת בשלימותה ותכלית תקונה, ובצד הב' נשקיף מצד שעוד ידי היוצר פועלים תמיד בבריאותה ומחדש בכל יום מעשה בראשית, וקיום הבריאה היא תמיד כבריאה חדשה, ושני אלה הם בההנהגה שהיא כפי חקי הטבע, ועוד יש הנהגה אחרת שלפעמים יהרוס וישדד חקי הטבע וזה נקרא נפלאות, אמר הנה מעשי ה' המה גדולים מאד בריבוי ובגודל הכמות, ובכ''ז הם דרושים לכל חפציהם, שלכל מעשה יש חפץ, ר''ל יש תכלית אשר יכוין אליו העושה במעשהו ואליו יכונן את מעשיו, כמו חפץ הבית הוא לשבת בו, חפץ הכסא לשבת עליו, חפץ האהל לשבת תחתיו וכדומה, אולם ה' שלא ברא את הבריאה לצרכו, החפץ של המעשה אינו לצרכו, רק לצורך המעשה עצמה, שהתכלית רצוף במעשה עצמה, והוא חפץ של המעשה שיפיק את תכליתו, ויש שחק אחד טבעי יכון לתכליתים שונים, כמו כח ההתפשטות ששם ה' באויר, בו יש חפצים שונים, שעל ידו יעלו האדים, ישבו הרוחות, יפיחו הצמחים, וכדומה, ועל זה אמר שמעשי ה' הם דרושים לכל חפציהם, שכל החפצים והתכליות שלהם דרושים מהם ונמצאים בם :
<b style="color: gray;">מלבי"ם ביאור המילות</b> (ב-ג) מעשי ה', פעלו, עי' הבדלם למעלה כ''ח ד'. חפציהם. הנפרד חפץ, והוא שם. הוד והדר. ע''ל ק''ד א'. צדקתו. עי' ישעיה נ''ט :
<h3>{ג}</h3>
הוֹד־וְהָדָ֥ר פָּֽעֳל֑וֹ וְ֝צִדְקָת֗וֹ עֹמֶ֥דֶת לָעַֽד׃
<b style="color: gray;">מצודת דוד</b> עומדת לעד . היא דבר המתקיימת לעולם משא''כ צדקת בשר ודם :
<b style="color: gray;">מלבי"ם פירוש המילות</b> הוד והדר פעלו, אולם פעלו, שהוא מה שעדיין פועל ועוסק בהבריאה בתמידות והיא בריאה חדשה בכל רגע, בפעלו זה נמצא הוד והדר, שמבואר אצלנו שההוד הוא הפנימי, וההדר הוא ההדר החיצוני, ר''ל שפועל בין בחיצוניות הדברים לפי מה שאנו משיגים אותם בחושינו נמצא הדר חיצוני המתפשט על כל פעולותיו, ובין ההוד הפנימי של כחות הפנימיות הנצפנים במעשיו אשר עין חוקר לא יביטם. וצדקתו עומדת לעד, מבואר אצלנו שהצדקה הנאמרת אצל ה' תרמוז אל המעשים הנשגבים שיעשה לפי האלהות שבו לא לפי ההשקף על הנבראים, ויען שבעניני הנפלאות שיבואר אח''ז יביט על סדר מעשה הנבראים, יאמר שלא כן במעשיו ופעולותיו אשר ערך בהסידור הטבעיי בו ישקיף על אלהותו כפי מה שרצה ברצונו הפשוט לפי מדתו האלהית, וזאת לא תשתנה כל ימי עולם והיא עומדת בקביעות. הפך הנפלאות שאינם קבועים לעד, ובצדקה זו יעמיד את הבריאה תמיד ולא ימושו חקיה כל ימי עולם :
<h3>{ד}</h3>
זֵ֣כֶר עָ֭שָׂה לְנִפְלְאֹתָ֑יו חַנּ֖וּן וְרַח֣וּם יְהוָֽה׃
<b style="color: gray;">רש"י</b> זכר עשה . קבע לישראל שבתות ומועדים ומצות שנאמרו בהם וזכרת כי היית במצרים ( דברים ט''ו ) לפי שהוא חנון ורחום על בניו וחפץ להצדיקם :
<b style="color: gray;">מצודת דוד</b> זכר עשה לנפלאותיו . כמ''ש במן קח צנצנת וגו' והנח אותו וגו' למשמרת ( שמות יז ) למען תהיה לזכרון : חנון . כי הוא חנון ורחום ולזה עשה זכרון על הנסים למען ייטיבו דרכם ויקבלו שכר :
<b style="color: gray;">מלבי"ם פירוש המילות</b> זכר עשה לנפלאותיו, אמנם הנפלאות שהם למעלה מדרך הטבע לא יעשם ה' תמיד, ולא ישנה את הטבע רק בעת מן העתים לפי הצורך להודיע לבני האדם גבורותיו, וזה זכרו לדור, שע''י הנפלאות יזכרו שהוא הבורא והוא היכול לשנות את הבריאה, וע''כ לא יעשם תמיד אחר שהם רק לזכר, וכל שיזכרו נפלאותיו אין צריך עוד להם, וזה יעשה מצד שהוא חנון ורחום, ר''ל אם מצד החנינה כמו שעשה להאבות שמצאו חן בעיניו, אם מצד הרחמים כמו שעשה בעת יציאת מצרים מצד שרחם על ענים וצרתם :
<b style="color: gray;">מלבי"ם ביאור המילות</b> זכר. ע''ל קל''ה י''ג :
<h3>{ה}</h3>
טֶ֭רֶף נָתַ֣ן לִֽירֵאָ֑יו יִזְכֹּ֖ר לְעוֹלָ֣ם בְּרִיתֽוֹ׃
<b style="color: gray;">רש"י</b> טרף נתן . מזון :
<b style="color: gray;">מצודת דוד</b> טרף . זה המן שכלכל בו אנשי דור המדבר : יזכור . כי זכר לעולם הברית אשר כרת את אברהם להביאם לארץ ולזה אף כי מרו בו לא חסרו דבר :
<b style="color: gray;">מצודת ציון</b> טרף . ענין מזון כמו הטריפני לחם חוקי ( שם ל ) והושאל ממזון החיה הבאה על ידי טרף :
<b style="color: gray;">מלבי"ם פירוש המילות</b> טרף, הנפלאות שעשה לאבותינו היה תכליתם לתת להם את ארץ כנען, ששם ימצאו מזונותיהם בריוח ויוכלו לעסוק בתורה, וזה טרף נתן ליראיו, קרא מזון זה בשם טרף, שהושאל מן מזון האריה שהוא ע''י מה שטורף חיות הקטנות ממנו, כן נתן להם מזונם ע''י שאכלו את העמים, כמ''ש ואכלת את כל העמים אשר ה' אלהיך נותן לך, שכמו שהצומח מזון להחי והחי מזון להמדבר, כן הוכנו עובדי גלולים להיות מזון לאשר עלו למדרגה נעלה ונשא ממינם, ומבאר שזה היה ע''י שיזכר לעולם בריתו, שהוא הברית שכרת עם האבות לתת להם את א''י, והמאמרים מקבילים, יזכר לעולם בריתו, לתת להם נחלת גוים.
<h3>{ו}</h3>
כֹּ֣חַ מַ֭עֲשָׂיו הִגִּ֣יד לְעַמּ֑וֹ לָתֵ֥ת לָ֝הֶ֗ם נַחֲלַ֥ת גּוֹיִֽם׃
<b style="color: gray;">רש"י</b> כח מעשיו הגיד לעמו . כשנתן להם נחלת גוים הודיעם כחו וגבורתו , ומדרש תנחומא כתב לישראל מעשה בראשית להודיעם שהארץ שלו ובידו להושיב בה כל מי שירצה ולעקור אלו ולהושיב אחרים שלא יוכלו האומות לומר לישראל גזלנים אתם שכבשתם ארץ שבעה גוים :
<b style="color: gray;">מצודת דוד</b> הגיד לעמו . הבטיח לעמו להראות כח מעשיו להוריש ז' האומות ולתת להם נחלת הגוים ההם ולזה הגיד שלא יאמרו במקרה בא :
<b style="color: gray;">מלבי"ם פירוש המילות</b> כח מעשיו הגיד לעמו מעשי ידיו אמת ומשפט, ר''ל שזכר לעולם בריתו שכרת עם האבות לתת להם נחלת גוים, והגיד להם כח מעשיו שמעשי ידיו הם אמת ומשפט, שהכח של המעשה אשר עשה והבריאה אשר ברא, הוא אמת ומשפט, שזאת היא הכח הפנימי המעמיד כל הבריאה, עד שהאמת והמשפט הוא הכח והנפש והחיות של כלל מעשה ה', שה' ערך את הבריאה שתהיה בגוף וגויה אל האמת בדברים העוונים, שיכירו ע''י הבריאה מציאת ה' ואחדותו והאמונה האמתיית, ואל המשפט בין אדם לחברו, ואם אין אמת ומשפט אין כח ואין חיות ונפש בכל הבריאה והמעשה שעשה, והיא כגוף בלא נשמה, וע''כ הכנענים שהפרו אמת ומשפט לא יכלו להתקיים בעולם, וצוה למחות זכרם כמו שמבערים את גופת המת אשר אין לו כח ונשמה פנימית, נאמנים כל פקודיו ומזה מבואר שפקודי ה' הם נאמנים וקיימים מצד עצמם, וגם הם.
<h3>{ז}</h3>
מַעֲשֵׂ֣י יָ֭דָיו אֱמֶ֣ת וּמִשְׁפָּ֑ט נֶ֝אֱמָנִ֗ים כָּל־פִּקּוּדָֽיו׃
<b style="color: gray;">מצודת דוד</b> מעשי ידיו אמת . מה שגרש הגוים ההם היה לאמת הבטחתו לאברהם ובמשפט היה כי העובדי גלולים נגרשו בעונם : נאמנים . כי כל פקודיו המה נאמנים ולא ימצא בהם דבר עול :
<b style="color: gray;">מלבי"ם ביאור המילות</b> אמת ומשפט. עי' ירמיה ה' ב' :
<h3>{ח}</h3>
סְמוּכִ֣ים לָעַ֣ד לְעוֹלָ֑ם עֲ֝שׂוּיִ֗ם בֶּאֱמֶ֥ת וְיָשָֽׁר׃
<b style="color: gray;">רש"י</b> סמוכים . הם פקודיו על סמך עז מחוזקין בעונשין ואזהרות והפרשיות קבועות זו על זו כסדר ולדרוש וזהו שאמר שלמה שוקיו עמודי שש וגו' ( שה''ש ה' ) :
<b style="color: gray;">מצודת דוד</b> סמוכים . פקודיו המה סמוכים ונשענים להתקיים לעולם כי המה עשוים באמת וישר ואין א''כ מקום שיהיו בטלים בשום זמן :
<b style="color: gray;">תורה תמימה</b> ואמר רבי אלעזר סמוכים מן התורה מנין שנאמר סמוכים לעד לעולם עשוים באמת וישר וכו'.<small><span style="color: gray;">יבמות ד ע"א</span></small>
דא"ר יוחנן סמוכין מן התורה מנין שנא' סמוכים לעד לעולם עשוים באמת וישר וכו'.<small><span style="color: gray;">ברכות י ע"א</span></small>
<b style="color: gray;">מלבי"ם פירוש המילות</b> סמוכים לעד לעולם, ר''ל שהם הסמוכים של העולם לעד, דהיינו שהם העמודים והיסודות שהעולם סמוך ונשען עליהם לעד ולנצח, ואם ימושו פקודיו מלסמוך את העולם יפול העולם בכללו ולא יוכל לעמוד אחר שאין לו סמוכים, ומפרש שזה היה מפני שהם עשוים באמת וישר, שמה שנאמנים כל פקודיו, הוא מפני שעשוים באמת והאמת הוא נאמן. ומה שהם סמוכים של העולם, הוא מפני שעשוים בישר, והישר והמישרים הם סמוכים ועמודים של העולם, כמו שכתוב (למעלה סימן ע''ה) אני מישרים אנכי תכנתי עמודיה, שהמישרים הם הסמוכים של עמודי העולם, וכמו שפרשתי שם :
<b style="color: gray;">מלבי"ם ביאור המילות</b> סמוכים. שם, הם הסמוכים של העולם לעד, ר''ל העמודים של העולם :
<h3>{ט}</h3>
פְּד֤וּת ׀ שָׁ֘לַ֤ח לְעַמּ֗וֹ צִוָּֽה־לְעוֹלָ֥ם בְּרִית֑וֹ קָד֖וֹשׁ וְנוֹרָ֣א שְׁמֽוֹ׃
<b style="color: gray;">מצודת דוד</b> פדות . להפדותם ממצרים : צוה . על כי צוה להם התורה הנתונה בברית המתקיימת לעולם ובעבור קבלתה שלח הפדות : קדוש וגו' . ולזה קדש גם אותם במצותיו למען תהיה יראת ה' על פניהם :
<b style="color: gray;">מלבי"ם פירוש המילות</b> פדות, ר''ל שע''י הפקודים האלה שלח פדות לעמו, שעל תנאי זה פדה אותם שישמרו את הפקודים, ואם לא ישמרו אותם יהיו משועבדים ועבדים, וע''י הפקודים צוה לעולם בריתו, שכמו שאמר שיזכר לעולם בריתו ע''י שכח מעשיו (שהם אמת ומשפט) הגיד לעמו, כן קיום הברית לעולם הוא רק ע''י שמירת הפקודים, כמ''ש ויתן להם ארצות גוים בעבור ישמרו חקיו :
<h3>{י}</h3>
רֵ֘אשִׁ֤ית חָכְמָ֨ה ׀ יִרְאַ֬ת יְהוָ֗ה שֵׂ֣כֶל ט֭וֹב לְכָל־עֹשֵׂיהֶ֑ם תְּ֝הִלָּת֗וֹ עֹמֶ֥דֶת לָעַֽד׃
<b style="color: gray;">מצודת דוד</b> ראשית חכמה . הנכון הוא שבתחלת למוד החכמה ישריש האדם בלבו יראת ה' ולשכל טוב יחשב לכל העושים כן כי אז תהיה תהלתו עומדת לעד להיות מהולל בחכמה כי תהיה מתקיימת משא''כ אם לא תקדים היראה אל החכמה וכמ''ש רז''ל :
<b style="color: gray;">תורה תמימה</b> עיין בפרק קמה פסוק כא. וכו'.<small><span style="color: gray;">פסחים קיז - ע"ב</span></small>
מרגלא בפומיה דרבא תכלית חכמה תשובה ומעשים טובים שלא יהא אדם קורא ושונה ובועט באביו ובאמו וברבו ובמי שהוא גדול ממנו בחכמה ובמנין שנאמר ראשית חכמה יראת ה' שכל טוב לכל עושיהם לעושים לא נאמר אלא לעושיהם לעושים לשמה ולא לעושים שלא לשמה וכל העושה שלא לשמה נוח לו שלא נברא.<small><span style="color: gray;">ברכות יז ע"א</span></small>
<b style="color: gray;">מלבי"ם פירוש המילות</b> ראשית, אולם ראשית החכמה ושרשה היא יראת ה', שבאשר החכמה היא מקובלת מאדון החכמה, ואין חקיה ושרשיה מתבררים במופתים, והתאוה והיצר מסיתים את האדם לסור מחקי החכמה, צריך לאסור את הנפש במוסרות היראה, שאם יירא את ה' לא יעבר מחקי החכמה אשר צוה וישמור פקודיו ומצותיו, ואז יהיה שכל טוב לכל עושיהם, כינוי עושיהם מוסב אל הפקודים הנזכר למעלה, שאז ימצא העושה את הפקודים בם שכל טוב, ורוח ה' ישכילהו להבין טעמם וסודותם, ואז תהלתו עומדת לעד, כי ימצא בם אושר הנצחי ולישרים נאוה תהלה :
<b style="color: gray;">מלבי"ם ביאור המילות</b> ראשית חכמה. התבאר בפי' משלי. ושכל טוב. מורה תמיד על ההשכלה ברוה''ק, וכינוי עושיהם, על פקודיו שבפסוק ז' :
<h2>תהילים פרק-קיב</h2>
<h3>{א}</h3>
הַ֥לְלוּ יָ֨הּ ׀ אַשְׁרֵי־אִ֭ישׁ יָרֵ֣א אֶת־יְהוָ֑ה בְּ֝מִצְוֹתָ֗יו חָפֵ֥ץ מְאֹֽד׃
<b style="color: gray;">מצודת דוד</b> הללויה אשרי וגו' . הללו את יה ואמרו בהלול אשרי איש וגו' כי הדבר הזה יחשב הלול לה' : ירא וגו' . מלעבור על ל''ת : במצותיו וגו' . לקיים מצות העשין :
<b style="color: gray;">תורה תמימה</b> ואמר רבי חייא בר אמי משמיה דעולא גדול הנהנה מיגיעו יותר מירא שמים דאילו גבי ירא שמים כתיב אשרי איש ירא את ה' ואילו גבי נהנה מיגיעו כתיב יגיע כפיך כי תאכל אשריך וטוב לך אשריך בעולם הזה וטוב לך לעולם הבא ולגבי ירא שמים וטוב לך לא כתיב ביה:<small><span style="color: gray;">ברכות ח ע"א</span></small>
ובמושב לצים לא ישב שלא ישב במושב אנשי פלשתים מפני שלצנים היו שנאמר ויהי כטוב לבם ויאמרו קראו לשמשון וישחק לנו אשרי איש ירא [את] ה' אשרי איש ולא אשרי אשה וכו'.<small><span style="color: gray;">עבודה זרה יז ע"א</span></small>
<b style="color: gray;">מלבי"ם פירוש המילות</b> אשרי איש, אחר שאמר כי ראשית חכמה היא יראת ה', אמר כי אשרי איש אשר הוא ירא את ה', כי האיש הזה תבא חכמה בלבו לשמור חקיה, ויש הבדל בין ירא מה' ובין ירא ה', שירא את ה' מורה שירא יראת הרוממות לא יראת העונש המצויין במ''ם השימוש, כי הירא מה' אינו חפץ במצותיו, רק שמוכרח לעשותם מיראת העונש או בעבור תקות הגמול, לא בעבור החפץ במצוה עצמה, אבל הירא את ה' במצותיו חפץ מאד, ואמרו חז''ל במצותיו ולא בשכר מצותיו, ואחר שאמר שע''י יראת ה' ימצא שכל טוב לכל עושיהם שאז ישכיל ברוה''ק (שזה גדר שכל טוב הנמצא בתנ''ך) את סודות הפקודים וטעמיהם, ועי''כ יחפוץ מאד במצותיו כי יבין מעלתם וסודם, וכבר בארתי בפי' משלי כי חקי החכמה לא יושגו במופתי התבונה והדעת, רק יושכלו בכח השכל, בפרט בשכל טוב ורוה''ק, ועז''א שכל טוב לכל עושיהם, ועי''כ במצותיו חפץ מאד :
<b style="color: gray;">מלבי"ם ביאור המילות</b> יראת ה'. עי' התו''ה קדושים סי' ד' :
<h3>{ב}</h3>
גִּבּ֣וֹר בָּ֭אָרֶץ יִהְיֶ֣ה זַרְע֑וֹ דּ֭וֹר יְשָׁרִ֣ים יְבֹרָֽךְ׃
<b style="color: gray;">רש"י</b> דור ישרים . אשר יבורך יהיה זרעו :
<b style="color: gray;">מצודת דוד</b> גבור . לא זה בלבד שאשרי לו כי גם לזרעו ייטיב ויהיה כ''א גבור בארץ ואף כל אנשי הדור של הישרים יהיו מבורכים כי מכריעים את העולם לזכות :
<b style="color: gray;">מלבי"ם פירוש המילות</b> גבור, האיש הזה יאושר בעוה''ז ובעוה''ב, אם בבניו שגם הם יהיו מאושרים, אם בעוה''ז שעז''א גבור בארץ יהיה זרעו, שגם בארץ הזאת יהיו גבורים, ואם בעוה''ב כי דור ישרים יבורך שיבורך שיצא ממנו דור ישרים :
<h3>{ג}</h3>
הוֹן־וָעֹ֥שֶׁר בְּבֵית֑וֹ וְ֝צִדְקָת֗וֹ עֹמֶ֥דֶת לָעַֽד׃
<b style="color: gray;">מצודת דוד</b> הון ועושר . עם כי יקבל גמול טוב בזה העולם ויהיה הון ועושר בביתו עכ''ז שכר צדקתו עומדת לעד ושמורה לו לעוה''ב :
<b style="color: gray;">תורה תמימה</b> רבי שמואל בר נחמני אמר זה המגדל יתום ויתומה בתוך ביתו ומשיאן הון ועושר בביתו וצדקתו עומדת לעד וכו'.<small><span style="color: gray;">כתובות נ ע"א</span></small>
<b style="color: gray;">מלבי"ם פירוש המילות</b> הון, וכן הוא עצמו יאושר, אם בעוה''ז בקניניו כי הון ועושר בביתו, כי יש הון שאין בו עושר אם לא ישליטנו האלהים לאכול ממנו, והוא יהיה לו הון ועושר, ואם בעוה''ב כי צדקתו עומדת לעד וקיים לעוה''ב לאכול שכרו :
<h3>{ד}</h3>
זָ֘רַ֤ח בַּחֹ֣שֶׁךְ א֭וֹר לַיְשָׁרִ֑ים חַנּ֖וּן וְרַח֣וּם וְצַדִּֽיק׃
<b style="color: gray;">רש"י</b> זרח בחשך אור . כמו הזריח , ומדרשו הוא עצמו כביכול נעשה להם אור כמו ה' אורי וישעי ( לעיל כ''ז ) :
<b style="color: gray;">מצודת דוד</b> זרח בחשך . בעת בוא חשכת הגיהנם יזריח המקום אור לישרים כי הוא חנון וכו' ולא ינכה להם מה שקבלו גמול בעוה''ז :
<b style="color: gray;">מלבי"ם פירוש המילות</b> זרח בחשך גם בחשך שהוא ציור אל עת שתחשוך לו אור ההצלחה ומתיסר בעוה''ז, יזריח לו ה' אור, באופן שהחשך הוא לטובתו ולתשועת נפשו, מצד שה' הוא חנון ורחום וצדיק, שיעשה זאת אם מצד החנינה להרבות שכרו, אם מצד הרחמים למרק עונותיו, או מצד הצדק שיקבל ענשו על חטא אשר עשה :
<b style="color: gray;">מלבי"ם ביאור המילות</b> זרח. פעל יוצא :
<h3>{ה}</h3>
טֽוֹב־אִ֭ישׁ חוֹנֵ֣ן וּמַלְוֶ֑ה יְכַלְכֵּ֖ל דְּבָרָ֣יו בְּמִשְׁפָּֽט׃
<b style="color: gray;">רש"י</b> טוב איש חונן ומלוה וגו' . שחונן דלים ומלוה להם ואינו מדקדק לומר אין יכולת בידי , ואת דבריו הצריכין לו במאכל ובמשתה ובכסות מכלכל במשפט ובמדה וחס על נכסיו : יכלכל דבריו במשפט . מנהיג חפציו :
<b style="color: gray;">מצודת דוד</b> טוב . לזה טוב להאיש אשר חונן ענוים ומלוה להם בעת דחקם וצרכי ביתו מכלכל במשפט הראוי וחס על נכסיו כי בהיות כן כפולה זכותו על כי מקמץ לעצמו ומפזר לעניים :
<b style="color: gray;">מצודת ציון</b> יכלכל . ענין ספוק הצורך כמו וכלכלו את המלך ( מ''א ד ) :
<b style="color: gray;">תורה תמימה</b> דרש רב עוירא זימנין אמר לה משמיה דרבי אמי וזימנין אמר לה משמיה דרבי אסי מאי דכתיב טוב איש חונן ומלוה יכלכל דבריו במשפט לעולם יאכל אדם וישתה פחות ממה שיש לו וילבש ויתכסה במה שיש לו ויכבד אשתו ובניו יותר ממה שיש לו שהן תלויין בו והוא תלוי במי שאמר והיה העולם וכו'.<small><span style="color: gray;">חולין פד ע"ב</span></small>
<b style="color: gray;">מלבי"ם פירוש המילות</b> טוב, אחר שדבר על הנהגת ירא ה' במצות שבין אדם למקום, ידבר על הנהגתו במצות שבין אדם לחברו, טוב איש אשר הוא חונן ומלוה בגמילת חסד, ויכלכל דבריו והנהגתו במשפט, בל יעשה איזה עול נגד המשפט והיושר :
<b style="color: gray;">מלבי"ם ביאור המילות</b> דבריו. עניניו :
<h3>{ו}</h3>
כִּֽי־לְעוֹלָ֥ם לֹא־יִמּ֑וֹט לְזֵ֥כֶר ע֝וֹלָ֗ם יִהְיֶ֥ה צַדִּֽיק׃
<b style="color: gray;">מצודת דוד</b> לא ימוט . לא יהיה נוטה לנפול : לזכר עולם . אף בעוה''ב יוזכר לצדיק ויקבל עוד גמול :
<h3>{ז}</h3>
מִשְּׁמוּעָ֣ה רָ֭עָה לֹ֣א יִירָ֑א נָכ֥וֹן לִ֝בּ֗וֹ בָּטֻ֥חַ בַּיהוָֽה׃
<b style="color: gray;">רש"י</b> נכון לבו . נאמן לבו ליוצרו :
<b style="color: gray;">מצודת דוד</b> משמועה רעה . עת ישמע בעולם שמועה רעה לא יירא ממנה ולבו יהיה נכון בטוח בה' שלא תגע בו הרעה :
<b style="color: gray;">תורה תמימה</b> היה בא בדרך: ת"ר מעשה בהלל הזקן שהיה בא בדרך ושמע קול צוחה בעיר אמר מובטח אני שאין זה בתוך ביתי ועליו הכתוב אומר משמועה רעה לא יירא נכון לבו בטוח בה' אמר רבא כל היכי דדרשת להאי קרא מרישיה לסיפיה מדריש מסיפיה לרישיה מדריש מרישיה לסיפיה מדריש משמועה רעה לא יירא מה טעם נכון לבו בטוח בה' מסיפיה לרישיה מדריש נכון לבו בטוח בה' משמועה רעה לא יירא וכו'.<small><span style="color: gray;">ברכות ס ע"א</span></small>
<b style="color: gray;">מלבי"ם פירוש המילות</b> משמועה רעה, גם אם ישמע שמועה רעה לא יירא, והנה יצוייר שירא אם מצד שאין לבו נכון וירא מפני עונותיו או דרכיו הרעים שהרע לבני אדם וינקמו בו, אבל הוא נכון לבו, ואם שמתירא מפני פגעי הזמן ורעת המערכה, אבל הוא בטוח בה' שישנה את מזלו לטוב :
<b style="color: gray;">מלבי"ם ביאור המילות</b> (ז-ח) נכון, סמוך. נכון מעצמו, סמוך ע''י סומך שהוא צדקתו :
<h3>{ח}</h3>
סָמ֣וּךְ לִ֭בּוֹ לֹ֣א יִירָ֑א עַ֖ד אֲשֶׁר־יִרְאֶ֣ה בְצָרָֽיו׃
<b style="color: gray;">רש"י</b> סמוך לבו . נשען ובטוח על הקב''ה :
<b style="color: gray;">מצודת דוד</b> סמוך . כ''כ יהיה לבו סמוך בה' ולא יירא עד יתן לב לראות בהרעה הבאה על צריו כי כשהאדם הוא בפחד אינו נותן לב לראות נקמת צריו :
<b style="color: gray;">מצודת ציון</b> סמוך . ענין השענה :
<b style="color: gray;">מלבי"ם פירוש המילות</b> סמוך, ואם שירא מאויביו שיעשו לו רעה, גם בזה סמוך לבו לא יירא, כי לבו סמוך בצדקתו, עד שלא לבד שלא יירא שהם יעשו אתו רעה, כי עוד יראה נקמיו בצריו :
<h3>{ט}</h3>
פִּזַּ֤ר ׀ נָ֘תַ֤ן לָאֶבְיוֹנִ֗ים צִ֭דְקָתוֹ עֹמֶ֣דֶת לָעַ֑ד קַ֝רְנ֗וֹ תָּר֥וּם בְּכָבֽוֹד׃
<b style="color: gray;">מצודת דוד</b> פזר . בעבור פזור הממון אשר נתן לאביונים יהיה שכר צדקתו שמורה לעוה''ב וגם בעוה''ז תרום ממשלתו בכבוד :
<b style="color: gray;">מצודת ציון</b> קרנו . חזקו וממשלתו :
<b style="color: gray;">תורה תמימה</b> וא"ר אבהו שאלו את שלמה בן דוד עד היכן כחה של צדקה אמר להן צאו וראו מה פירש דוד אבא פזר נתן לאביונים צדקתו עומדת לעד קרנו תרום בכבוד וכו'.<small><span style="color: gray;">בבא בתרא י ע"ב</span></small>
<b style="color: gray;">מלבי"ם פירוש המילות</b> פזר, ואם עוד הוסיף לעשות צדקה וחסד ופזר את מעותיו ונתנו לאביונים, לא ידל עי''כ, בהפך כי צדקתו עומדת לעד, ויבורך עשרו עד שיתמיד לעשות צדקה, וגם קרנו תרום בכבוד :
<h3>{י}</h3>
רָ֘שָׁ֤ע יִרְאֶ֨ה ׀ וְכָעָ֗ס שִׁנָּ֣יו יַחֲרֹ֣ק וְנָמָ֑ס תַּאֲוַ֖ת רְשָׁעִ֣ים תֹּאבֵֽד׃
<b style="color: gray;">רש"י</b> רשע יראה וכעס . ל' פעל כמו ויכעס לפיכך נקוד חציו קמץ וחציו פתח וטעמו למטה :
<b style="color: gray;">מצודת דוד</b> רשע . כאשר יראה הרשע את זאת יכעוס בעצמו לגודל הקנאה ויחרוק שניו כדרך המתקצף ולבבו ימס בקרבו ברוב הקנאה אולם תאות של הרשע מהרשעים תהיה אבודה ולא יוכל למלאותה לעשות אל הצדיק ההוא מאומה רע :
<b style="color: gray;">מצודת ציון</b> יחרק . ענינו שחיקת וטחינת השנים אלו באלו בהתקצף האדם על חבירו כמו ויחרקו שן ( איכה ב ) :
<b style="color: gray;">תורה תמימה</b> הזב לפטל עיין בפרק קמה פסוק כא. וכו'.<small><span style="color: gray;">פסחים קיז לפטל - ע"ב</span></small>
<b style="color: gray;">מלבי"ם פירוש המילות</b> רשע, אבל הרשע יראה בהצלחת הצדיק וכעס, ובכ''ז לא יוכל לעשות לו מאומה רע, רק שניו יחרק ונמס, כי תאות רשעים תאבד ולא ישיג תאות לבו :
<h2>תהילים פרק-קיג</h2>
<h3>{א}</h3>
הַ֥לְלוּ יָ֨הּ ׀ הַ֭לְלוּ עַבְדֵ֣י יְהוָ֑ה הַֽ֝לְלוּ אֶת־שֵׁ֥ם יְהוָֽה׃
<b style="color: gray;">מצודת דוד</b> הללויה . וחזר ופי' הללו עבדי ה' אבל לרשע אמר אלהים מה לך לספר חוקי :
<b style="color: gray;">תורה תמימה</b> אמר רבא הלכתא גיברתא איכא למשמע ממנהגא דהלילא הוא אומר הללויה והן אומרים הללויה מכאן שמצוה לענות הללויה הוא אומר הללו עבדי ה' והן אומרין הללויה מכאן שאם היה גדול מקרא אותו עונה אחריו הללויה וכו'<small><span style="color: gray;">סוכה לח ע"א</span></small>
רבא אמר בשלמא התם הללו עבדי ה' ולא עבדי פרעה אלא הכא הללו עבדי ה' ולא עבדי אחשורוש אכתי עבדי אחשורוש אנן וכו'.<small><span style="color: gray;">מגילה יד ע"א</span></small>
<b style="color: gray;">מלבי"ם פירוש המילות</b> הללויה, המזמורים האלה לפי דעת ראב''ע בפ' ערבי פסחים, אמרם או תקנם חזקיה וסיעתו, והדברים מותאמים עם הענין הנאמר בם, שיש בהם תפלה על החולה, והודאה על הרפואה, וגם הודאה על מפלת האויב. ולדעת האומרים שנאמרו בזמן קדום מה שאירע לבנים אירע לאבות, שגם דוד בשעת חליו בקש עזר להצילו מיד אויב, כמו שנמצא בספר זה כמה פעמים. ואני אפרשהו על הנסים שאירעו לחזקיהו, באשר הקורות שבאו לו אז נמצאים בכתובים ומסכימים עם תוכן המזמורים ועם דעת חז''ל שנתקן בימיו, ופרטי הענין נחלקו לחמשה חלקים. - חלק א' עד בצאת ישראל ממצרים, ידבר על ההשגחה שה' משגיח בעולם השפל, הפך מדעת העכו''ם שמסר את ההנהגה אל מערכת הכוכבים, אמר הללו עבדי ה' שיהללו את שם ה' אולם הוסיף שמעתה לא די בהלל לבד, רק, יהי שם ה' מברך מעתה ועד עולם, כי יש הבדל בין ההלל ובין הברכה, שהתהלה היא מצד גדולתו ורוממותו, שבזה יודו גם העכו''ם וקראו לו אלהא דאלהיא, וחייבו לו התהלה והשבח, אבל לא הברכה, שהברכה מורה על השפע התמידית היוצאת ממנו ע''י השגחתו הפרטיית הם מכחישים זאת, על פי זה צוה לעבדי ה' שמעתה ועד עולם יהי ה' מבורך, ע''י שיספרו השגחתו הפרטיית, ולא די בהילול לבד, כי.
<b style="color: gray;">מלבי"ם ביאור המילות</b> (א-ב) הללו, מבורך. עי' לקמן (קט''ו י''ז, קל''ד ב', קמ''ה א''ב) :
<h3>{ב}</h3>
יְהִ֤י שֵׁ֣ם יְהוָ֣ה מְבֹרָ֑ךְ מֵֽ֝עַתָּ֗ה וְעַד־עוֹלָֽם׃
<b style="color: gray;">מצודת דוד</b> יהי . ר''ל אמרו בהלול יהי שם וכו' :
<h3>{ג}</h3>
מִמִּזְרַח־שֶׁ֥מֶשׁ עַד־מְבוֹא֑וֹ מְ֝הֻלָּ֗ל שֵׁ֣ם יְהוָֽה׃
<b style="color: gray;">מצודת דוד</b> ממזרח . מפי היושבים במזרח וכו' מפי כולם מהולל שם ה' :
<b style="color: gray;">מצודת ציון</b> ממזרח שמש . ממקום זריחת השמש : עד מבואו . עד מקום שקיעתו והוא פאת המערב :
<b style="color: gray;">תורה תמימה</b> הלל מנלן רבה אמר דכתיב ממזרח שמש עד מבואו רב יוסף אמר זה היום עשה ה' רב אויא אמר יהי שם ה' מבורך ורב נחמן בר יצחק ואיתימא ר' אחא בר יעקב אמר מהכא מעתה ועד עולם וכו'.<small><span style="color: gray;">מגילה יז ע"א</span></small>
מנלן דאמר קרא והימים האלה נזכרים ונעשים לקריאת ההלל דכתיב ממזרח שמש עד מבואו (רבי יוסי) אומר זה היום עשה ה' ולנטילת לולב דכתיב ולקחתם לכם ביום הראשון וכו'.<small><span style="color: gray;">מגילה כ ע"ב</span></small>
<b style="color: gray;">מלבי"ם פירוש המילות</b> ממזרח שמש עד מבואו מהולל שם ה' שההילול כבר התפשט גם אצל העכו''ם שגם הם מהללים, אבל לא מברכים כי.
<h3>{ד}</h3>
רָ֖ם עַל־כָּל־גּוֹיִ֥ם ׀ יְהוָ֑ה עַ֖ל הַשָּׁמַ֣יִם כְּבוֹדֽוֹ׃
<b style="color: gray;">מצודת דוד</b> כבודו . משכן כבוד שכינתו הוא על השמים :
<b style="color: gray;">מלבי"ם פירוש המילות</b> רם על כל גוים ה', שלדעתם הוא מתרומם מן העולם השפל ורק על השמים כבודו, ואין כבודו להשגיח בשפלים, וע''כ אין שמו מבורך אצלם, כי לפי דעתם הברכה והשפע תבא מן המערכה לא מה', אבל.
<h3>{ה}</h3>
מִ֭י כַּיהוָ֣ה אֱלֹהֵ֑ינוּ הַֽמַּגְבִּיהִ֥י לָשָֽׁבֶת׃
<b style="color: gray;">רש"י</b> מי כה' אלהינו . בשמים ובארץ שהוא מגביהי לשבת ומשפיל לראות , מגביהי משפילי מקימי להושיבי מושיבי כלם יו''ד יתירה בהם :
<b style="color: gray;">מצודת דוד</b> מי כה' . מי עניו כמוהו כי אף אם אמנם הוא מגביה א''ע לשבת מעל השמים :
<b style="color: gray;">מצודת ציון</b> המגביהי . היו''ד יתירה וכן המשפילי מקימי להושיבי מושיבי ואמרו כי תוספת היודי''ן הוא מצחות הל' :
<b style="color: gray;">מלבי"ם פירוש המילות</b> מי כה' אלהינו המגביהי לשבת (בשמים ובארץ) , המשפילי לראות בשמים ובארץ, ר''ל שגדלו הוא כ''כ בלתי בעל תכלית, עד שאין הבדל אצלו בין השמים והארץ, שכמו שמגביה לשבת מן הארץ כן מגביה לשבת מן השמים, וכמו שצריך להשפיל לראות בארץ כן צריך להשפיל לראות בשמים, שלפי גדלו הבלתי בעל תכלית אין הבדל בין השמים והארץ אצלו, ולא יתכן לאמר שהוא קרוב אל השמים יותר מאל הארץ :
<b style="color: gray;">מלבי"ם ביאור המילות</b> המגביהי. כל אלה היודי''ן נוספות, ולדעתי היו''ד הנוסף מורה כעין תואר על קביעות הפעולה. שוכני סנה. חוצבי מרום קברו, וכדומה :
<h3>{ו}</h3>
הַֽמַּשְׁפִּילִ֥י לִרְא֑וֹת בַּשָּׁמַ֥יִם וּבָאָֽרֶץ׃
<b style="color: gray;">מצודת דוד</b> המשפילי . הוא משפיל עיניו להשגיח על כל הנעשה בשמים ובארץ כי למול רוממתו אף השמים תחשב לאין :
<h3>{ז}</h3>
מְקִֽימִ֣י מֵעָפָ֣ר דָּ֑ל מֵֽ֝אַשְׁפֹּ֗ת יָרִ֥ים אֶבְיֽוֹן׃
<b style="color: gray;">מצודת דוד</b> מקימי . בהשגחתו מקים את הדל מן העפר : מאשפות . כפל הדבר במ''ש :
<b style="color: gray;">מצודת ציון</b> מאשפות . ענין דומן וזבל :
<b style="color: gray;">תורה תמימה</b> ר' ירמיה הוה ליה מילתא לר' אבא בהדיה אזל איתיב אדשא דר' אבא בהדי דשדיא אמתיה מיא מטא זרזיפי דמיא ארישא אמר עשאוני כאשפה קרא אנפשיה מאשפות ירים אביון וכו'<small><span style="color: gray;">יומא פז ע"א</span></small>
<b style="color: gray;">מלבי"ם פירוש המילות</b> מקימי, באר איך השגחתו משתלשלת עד השפל שבשפלים עד שיקים מעפר דל, ונגד מה שהיו אומרים שהעושר והריש והבנים והעקרות תלוי במזל ובמערכה, אומר כי לא כן הוא, ששני אלה תלויים בהשגחת ה', כמ''ש מה הקב''ה עושה. ? עושה סולמות ברקיע מוריש לזה ומעשיר לזה, מה הקב''ה עושה. ? מזווג זווגים בת פלוני לפלוני, ועז''א שמקים את הדל מעפר, הגם שיחוייב לפי המערכת שיהיה בשפל המדרגה, ומוסיף שגם את האביון שהוא גרוע מדל, יקים מאשפות שהוא שפל יותר מעפר, ולא לבד שיקים אותו, כי גם מאשפות ירים אביון להושיבו ברום עולם :
<b style="color: gray;">מלבי"ם ביאור המילות</b> דל, אביון. אביון גרוע מדל שאין לו מאומה, וירים מוסיף על מקים :
<h3>{ח}</h3>
לְהוֹשִׁיבִ֥י עִם־נְדִיבִ֑ים עִ֝֗ם נְדִיבֵ֥י עַמּֽוֹ׃
<b style="color: gray;">מצודת דוד</b> להושיבי . ועוד מרבה כבודם עד כי ישבו עם נדיבים וחזר ופירש עם נדיבי עמו והמה המעולים שבנדיבים :
<b style="color: gray;">מלבי"ם פירוש המילות</b> להושיבי, שירים אותו עד שישב עם נדיבים, ויותר מזה שיושיב אותו עם נדיבי עמו, כי בקל יכבדוהו אם ילך למקום שאין מכירים אותו שהיה בשפל המדרגה, וה' יושיבהו עם נדיבים של בני עמו, הגם שמכירים שפלתו הקודם שזה פלא יותר :
<h3>{ט}</h3>
מֽוֹשִׁיבִ֨י ׀ עֲקֶ֬רֶת הַבַּ֗יִת אֵֽם־הַבָּנִ֥ים שְׂמֵחָ֗ה הַֽלְלוּ־יָֽהּ׃
<b style="color: gray;">רש"י</b> עקרת הבית . ציון שהיא כעקרה יושיבנה : אם הבנים שמחה . כי חלה גם ילדה ציון את בניה , ( ישעי' סו ) :
<b style="color: gray;">מצודת דוד</b> מושיבי . הוא מושיב את העקרה בבית כי בעודה עקרה שבתה הבית מעט פעם בחוץ פעם ברחובות להפג צערה וה' בהשגחתו פותח רחמה ותלד ותשב בבית ותהיה א''כ אם הבנים שמחה בהיותה יושבת בביתה עם בניה : הללויה . בעבור כל זה הללו את יה :
<b style="color: gray;">תורה תמימה</b> דאמר ר' חמא בר חנינא זו יוכבד שהורתה בדרך ונולדה בין החומות דכתיב אשר ילדה אותה ללוי במצרים לידתה במצרים והורתה שלא במצרים ואמאי קרו לה בת אמר רב יהודה בר זבידא מלמד שנולדו בה סימני נערות נתעדן הבשר נתפשטו הקמטין וחזר היופי למקומו ויקח ויחזור מיבעי ליה אמר רב יהודה בר זבידא מלמד שעשה לה מעשה לקוחין הושיבה באפריון ואהרן ומרים משוררים לפניה ומלאכי שרת אומרים אם הבנים שמחה להלן מנאן הכתוב דרך גדולתן וכאן דרך חכמתן וכו'.<small><span style="color: gray;">בבא בתרא קכ ע"א</span></small>
ורב יהודה אמר זו אשה ושבעה בניה אתיוהו קמא לקמיה דקיסר אמרו ליה פלח לעבודת כוכבים אמר להו כתוב בתורה אנכי ה' אלהיך אפקוהו וקטלוהו ואתיוהו לאידך לקמיה דקיסר אמרו ליה פלח לעבודת כוכבים אמר להו כתוב בתורה לא יהיה לך אלהים אחרים על פני אפקוהו וקטלוהו אתיוהו לאידך אמרו ליה פלח לעבודת כוכבים אמר להו כתוב בתורה זובח לאלהים יחרם אפקוהו וקטלוהו אתיוהו לאידך אמרו ליה פלח לעבודת כוכבים אמר להו כתוב בתורה לא תשתחוה לאל אחר אפקוהו וקטלוהו אתיוהו לאידך אמרו ליה פלח לעבודת כוכבים אמר להו כתוב בתורה שמע ישראל ה' אלהינו ה' אחד אפקוהו וקטלוהו אתיוהו לאידך אמרו ליה פלח לעבודת כוכבים אמר להו כתוב בתורה וידעת היום והשבות אל לבבך כי ה' הוא האלהים בשמים ממעל ועל הארץ מתחת אין עוד אפקוהו וקטלוהו אתיוהו לאידך אמרו ליה פלח לעבודת כוכבים אמר להו כתוב בתורה את ה' האמרת וגו' וה' האמירך היום כבר נשבענו להקדוש ברוך הוא שאין אנו מעבירין אותו באל אחר ואף הוא נשבע לנו שאין מעביר אותנו באומה אחרת א"ל קיסר אישדי לך גושפנקא וגחין ושקליה כי היכי דלימרו קביל עליה הרמנא דמלכא א"ל חבל עלך קיסר חבל עלך קיסר על כבוד עצמך כך על כבוד הקב"ה על אחת כמה וכמה אפקוהו למיקטליה אמרה להו אימיה יהבוהו ניהלי ואינשקיה פורתא אמרה לו בניי לכו ואמרו לאברהם אביכם אתה עקדת מזבח אחד ואני עקדתי שבעה מזבחות אף היא עלתה לגג ונפלה ומתה יצתה בת קול ואמרה אם הבנים שמחה וכו'.<small><span style="color: gray;">גיטין נז ע"ב</span></small>
תנא עמרם גדול הדור היה כיון (שראה שאמר) פרעה הרשע כל הבן הילוד היאורה תשליכוהו אמר לשוא אנו עמלין עמד וגירש את אשתו עמדו כולן וגירשו את נשותיהן אמרה לו בתו אבא קשה גזירתך יותר משל פרעה שפרעה לא גזר אלא על הזכרים ואתה גזרת על הזכרים ועל הנקיבות פרעה לא גזר אלא בעוה"ז ואתה בעוה"ז ולעוה"ב פרעה הרשע ספק מתקיימת גזירתו ספק אינה מתקיימת אתה צדיק בודאי שגזירתך מתקיימת שנאמר ותגזר אומר ויקם לך עמד והחזיר את אשתו עמדו כולן והחזירו את נשותיהן ויקח ויחזור מיבעי ליה א"ר יהודה בר זבינא שעשה לו מעשה ליקוחין הושיבה באפריון ואהרן ומרים מרקדין לפניה ומלאכי השרת אמרו אם הבנים שמחה את בת לוי אפשר בת מאה ושלשים שנה הויא וקרי לה בת דא"ר חמא בר' חנינא זו יוכבד שהורתה בדרך ולידתה בין החומות שנאמר אשר ילדה אותה ללוי במצרים לידתה במצרים ואין הורתה במצרים וכו'.<small><span style="color: gray;">סוטה יב ע"א</span></small>
עיין בפרק קמה פסוק כא. וכו'.<small><span style="color: gray;">פסחים קיז - ע"ב</span></small>
<b style="color: gray;">מלבי"ם פירוש המילות</b> מושיבי, וגם העקרת של הבית, האשה ששתתה כוס עקרים, (כי היה להם אשה מיוחדת לנוי והיא היתה שותה כוס עקרים שלא תלד) בכ''ז ירפא אותה בהשגחתו עד שתהיה אם הבנים שמחה :
<b style="color: gray;">מלבי"ם ביאור המילות</b> עקרת. מלה סמוכה העקרת של הבית :
<h2>תהילים פרק-קיד</h2>
<h3>{א}</h3>
בְּצֵ֣את יִ֭שְׂרָאֵל מִמִּצְרָ֑יִם בֵּ֥ית יַ֝עֲקֹ֗ב מֵעַ֥ם לֹעֵֽז׃
<b style="color: gray;">רש"י</b> מעם לועז . עם שפת לשון אחר שאינו לה''ק , וחבירו את עם נועז לא תראה עם עמקי שפה וגו' ( שם לג ) , ונו''ן ולמד נחלפות זו בזו כמו נשכה שהוא לשכה בספר עזרא ( נחמיה יג ) :
<b style="color: gray;">מצודת דוד</b> בצאת . בעת יצאו ישראל ממצרים : בית יעקב . כפל הדבר במ''ש :
<b style="color: gray;">מצודת ציון</b> לועז . כל שפת לשון עם זולת לשון הקודש תקרא לועז ובמשנה קורין אותה ללועזות בלע''ז ( מגילה יז ) :
<b style="color: gray;">תורה תמימה</b> עיין בפרק קמה פסוק כא. הַהֹפְכִי הַצּוּר אֲגַם וכו'.<small><span style="color: gray;">פסחים קיז - ע"ב</span></small>
<b style="color: gray;">מלבי"ם פירוש המילות</b> בצאת, (חלק ב' עד ואלהינו בשמים), יספר כי ההשגחה הפרטית הזאת התחיל בישראל מעת שיצאו מארץ מצרים, שמאז הפלם ה' לחלקו ויצאו מהנהגת המערכת ואז הפליא עמהם בהנהגה נסיית באותות ומופתים עד שראו כולם שה' משגיח בעולם. עפ''ז יתרעם שהגם שעתה אין אנו ראויים לזה עפ''י מעשינו, למה לא יעשה בעבור שמו הגדול שלא יהיה חילול השם. בצאת ישראל ממצרים אז נעשה דבר זה מהנסים והנפלאות וההשגחה הפרטית, בית יעקב, מורה על ההמון, וזה הבדלו מן ישראל שמורה על אנשי המעלה, בית יעקב, ההמונים יצאו מעם לועז כי היו מעורבים עמהם, וישראל הגדולים כמו שבט לוי והזקנים לא היו מעורבים עמהם ויצאו רק מארץ מצרים :
<b style="color: gray;">מלבי"ם ביאור המילות</b> ישראל, יעקב. ע''ל י''ד ז' :
<h3>{ב}</h3>
הָיְתָ֣ה יְהוּדָ֣ה לְקָדְשׁ֑וֹ יִ֝שְׂרָאֵ֗ל מַמְשְׁלוֹתָֽיו׃
<b style="color: gray;">רש"י</b> היתה יהודה לקדשו . לקח יהודה לגורל חבלו וקדושתו ואף הם קדשו שמו בירידת הים כענין שנאמר ( לעיל ס''ח ) שרי יהודה רגמתם וכמו כן נדרש באגדה מקרא זה היתה יהודה לקדשו שקפץ נחשון לתוך הים ואמר אני ארד תחלה וזהו שאמר היתה יהודה לקדשו :
<b style="color: gray;">מצודת דוד</b> היתה . בעת ההיא נהיה יהודה עם קדושו וישראל בכללם עם ממשלתו :
<b style="color: gray;">מלבי"ם פירוש המילות</b> היתה, ר''ל אז נהיתה הדבר הזה, יהודה לקדשו, מה שהתנהג ה' בקדשו זה גרם יהודה, שהקדושה אצל ה' מורה שמתרומם על ההנהגה הטבעיית להנהיג בדרך הקדוש כפי המעשים, זה גרם יהודה שמסר נפשו על קדושת השם, וכן התנהג ה' עמהם, וישראל גרם ממשלותיו, מה שהראה ה' ממשלותיו למשול על הטבע ולעשות נסים ונפלאות, זה נהיה ע''י ישראל, כי על ידי מעשיהם.
<b style="color: gray;">מלבי"ם ביאור המילות</b> היתה. ר''ל היתה הדבר הזה, יהודה היה הסבה לקדשו, והקדושה אצל ה' מורה על התרוממות על הטבע, וכן הממשלה מציין זה (ע''ל קמ''ה י''ג) :
<h3>{ג}</h3>
הַיָּ֣ם רָ֭אָה וַיָּנֹ֑ס הַ֝יַּרְדֵּ֗ן יִסֹּ֥ב לְאָחֽוֹר׃
<b style="color: gray;">רש"י</b> הירדן יסוב לאחור . שכל מימי בראשית נבקעו :
<b style="color: gray;">מצודת דוד</b> הים ראה . את ישראל באים אל תוך הים נס ממקומו ונעשה חרבה : הירדן . בימי יהושע סיבב הירדן לחזור לאחור לבלי לכת דרך מהלכו :
<b style="color: gray;">מצודת ציון</b> יסוב . מלשון סבוב :
<b style="color: gray;">מלבי"ם פירוש המילות</b> הים ראה וינוס והירדן יסוב לאחור, וכבר בארתי בפי' יהושע שבירדן היה הנס רק מצד אחד שקמו נד אחד, כי היורדים מלמעלה למטה תמו נכרתו כפי הטבע, לכן אמר יסוב לאחור, אבל בים היה הנס משני צדדים לכן אמר וינוס :
<h3>{ד}</h3>
הֶֽ֭הָרִים רָקְד֣וּ כְאֵילִ֑ים גְּ֝בָע֗וֹת כִּבְנֵי־צֹֽאן׃
<b style="color: gray;">מצודת דוד</b> ההרים רקדו . בשעת מתן תורה רקדו ההרים כאילים לגודל החרדה :
<b style="color: gray;">מצודת ציון</b> רקדו . קפצו :
<b style="color: gray;">מלבי"ם פירוש המילות</b> ההרים הגדולים רקדו כאילים הגדולים, והגבעות שהם קטנות מהרים רקדו כבני צאן הקטנים, וזה ירמוז על סיני והר ההר והנסים שנעשו שם :
<b style="color: gray;">מלבי"ם ביאור המילות</b> הרים, גבעות. עי' ישעיה ב' ב' :
<h3>{ה}</h3>
מַה־לְּךָ֣ הַ֭יָּם כִּ֣י תָנ֑וּס הַ֝יַּרְדֵּ֗ן תִּסֹּ֥ב לְאָחֽוֹר׃
<b style="color: gray;">מצודת דוד</b> מה לך הים . כאלו שואל אל הים מה לך כי תנוס מדוע זה תנוס הירדן לאחור :
<b style="color: gray;">מלבי"ם פירוש המילות</b> (ה-ו) מה, שואל מה הוא הסבה לזה שהים והירדן וההרים שינו את ענינם הטבעיי? ומשיב.
<h3>{ו}</h3>
הֶֽ֭הָרִים תִּרְקְד֣וּ כְאֵילִ֑ים גְּ֝בָע֗וֹת כִּבְנֵי־צֹֽאן׃
<b style="color: gray;">מצודת דוד</b> ההרים . מה לכם ההרים כי תרקדו וגו' :
<h3>{ז}</h3>
מִלִּפְנֵ֣י אָ֭דוֹן ח֣וּלִי אָ֑רֶץ מִ֝לִּפְנֵ֗י אֱל֣וֹהַּ יַעֲקֹֽב׃
<b style="color: gray;">רש"י</b> חולי ארץ . המחולל ארץ , יו''ד יתירה בו , כמו מגביהי משפילי וההפכי :
<b style="color: gray;">מצודת דוד</b> מלפני . כאילו ישיבו לומר אנו נסים וגו' מלפני פחד האדון החולל את הארץ . מלפני וגו' . כפל הדבר במלות שונות :
<b style="color: gray;">מצודת ציון</b> חולי . ענין יצירה כמו באין תהומות חוללתי ( משלי ח ) והיו''ד נוספת :
<b style="color: gray;">מלבי"ם פירוש המילות</b> מלפני אדון, מפני שהאדון בעצמו ירד בכבודו להשגיח, לכן חולי ארץ, ומה היה הסבה שנתגלה האדון הזה? משיב מפני שהוא אלוה יעקב, שמבואר אצלי שכל מקום שיאמר אלהי יעקב ואלהי ישראל מורה על הקשר והקורבה שיש לו עם עם ישראל :
<b style="color: gray;">מלבי"ם ביאור המילות</b> חולי. ציווי, וי''מ מקור והיו''ד לכינוי, הארץ משיבה לאמר החול שלי אני ארץ הוא מלפני אדון, ובא הטעם מלעיל מפני קירוב הטעם של מלת ארץ שהיא מלעיל :
<h3>{ח}</h3>
הַהֹפְכִ֣י הַצּ֣וּר אֲגַם־מָ֑יִם חַ֝לָּמִ֗ישׁ לְמַעְיְנוֹ־מָֽיִם׃
<b style="color: gray;">רש"י</b> למעינו מים . וי''ו יתירה כמו וי''ו של וחיתו יער ( לעיל ק''ד ) :
<b style="color: gray;">מצודת דוד</b> ההופכי . ההופך את הצור היבש להיות אגם מים : חלמיש . כפל הדבר במ''ש :
<b style="color: gray;">מצודת ציון</b> ההופכי . היו''ד יתירה : אגם מים . הוא מקום כניסת המים : חלמיש . הוא סלע קשה כמו ושמן מחלמיש צור ( דברים לב ) : למעינו . מל' מעין והוי''ו יתירה :
<b style="color: gray;">תורה תמימה</b> עיין בפרק קמה פסוק כא. וכו'.<small><span style="color: gray;">פסחים קיז - ע"ב</span></small>
<b style="color: gray;">מלבי"ם פירוש המילות</b> ההופכי, כבר בארתי למעלה סי' ע''ז על פסוק ראוך מים אלהים ראוך מים יחילו, שבעת נגלה ה' על הים לבקעו, נגלה כפי שהוא השורש ליסוד המים, ועי''כ בטל כח המים וטבעם לפני השורש, שעז''א שהמים ראוך בצורת מים ועי''כ יחילו, וז''ש שהיה נס מפני שנגלה עליו בשורש המים, עד שיהפך גם הצור לאגם מים, בכח שורש המים שנמצא אתו, והחלמיש קשה יותר מן הצור, וממליץ שהצור הקשה נהפך להיות אגם מים ומקום לח, והמעין של האגם, היה החלמיש שקשה עוד יותר מן הצור, שמן החלמיש, בא המעין אל האגם מים שנעשה מן הצור :
<b style="color: gray;">מלבי"ם ביאור המילות</b> צור, חלמיש. חלמיש קשה מצור. ולמעינו. הכינוי מוסב על האגם, המעין של האגם יצא מן החלמיש :
<h2>תהילים פרק-קטו</h2>
<h3>{א}</h3>
לֹ֤א לָ֥נוּ יְהוָ֗ה לֹ֫א לָ֥נוּ כִּֽי־לְ֭שִׁמְךָ תֵּ֣ן כָּב֑וֹד עַל־חַ֝סְדְּךָ֗ עַל־אֲמִתֶּֽךָ׃
<b style="color: gray;">רש"י</b> לא לנו . לא בשבילנו ובכושר מעשינו תעשה עמנו : כי לשמך תן כבוד . כדי שלא יאמרו איה נא אלהיהם :
<b style="color: gray;">מצודת דוד</b> לא לנו . לא למען צדקותינו עשה רק תן כבוד לשמך להיות מכובד בעבור החסד וקיום האמת שתעשה ממנו :
<b style="color: gray;">תורה תמימה</b> עיין בפרק קמה פסוק כא. וכו'.<small><span style="color: gray;">פסחים קיז - ע"ב</span></small>
<b style="color: gray;">מלבי"ם פירוש המילות</b> לא לנו ה', מוסב על מ''ש ישראל ממשלותיו, ר''ל אז ממשלות של ה' שמשל על הטבע היו ישראל, שבעבורם נהיה זאת, אבל לא לנו תהיה ממשלות ה', ר''ל לא בעבורנו, כי אין אנו רואים לכך, כי אין אנחנו לקדשו כמו יהודה אז. - משיב לאמר, בכל זאת עתה לא לנו כי לשמך תן כבוד, עתה שכבר נקרא שמך עלינו שאתה משגיח בישראל ועושה להם נסים, צריך אתה לתת כבוד לשמך שלא יהיה חילול השם, על חסדך על אמתך, צריך אתה לעשות או מצד החסד בלא שום זכות והבטחה, כמו שהתחלת מציאת הנסים היו מצד החסד, או מצד האמת וההבטחה אחר שכבר הבטחת לנו להיות לנו לאלהים, כי.
<b style="color: gray;">מלבי"ם ביאור המילות</b> על חסדך. בעבור חסדך, וההבדל בין חסד ואמת מבואר בכ''מ :
<h3>{ב}</h3>
לָ֭מָּה יֹאמְר֣וּ הַגּוֹיִ֑ם אַיֵּה־נָ֝֗א אֱלֹהֵיהֶֽם׃
<b style="color: gray;">מצודת דוד</b> איה נא . איה אלהיהם מדוע לא יריב ריב עמו :
<b style="color: gray;">מצודת ציון</b> נא . עתה :
<b style="color: gray;">מלבי"ם פירוש המילות</b> למה יאמרו הגוים איה נא אלהיהם, ובזה יהיה חילול השם אחר שכבר נתפרסם ביניהם שאתה אלהי ישראל ועושה להם נסים :
<h3>{ג}</h3>
וֵֽאלֹהֵ֥ינוּ בַשָּׁמָ֑יִם כֹּ֭ל אֲשֶׁר־חָפֵ֣ץ עָשָֽׂה׃
<b style="color: gray;">מצודת דוד</b> ואלהינו . אבל אלהינו יושב בשמים ואפילו חלש למעלה לגבור יחשב ומכ''ש גבור למעלה ולזה עושה כל אשר חפץ וככחו אז כחו עתה ומוסב למעלה לומר תן כבוד לשמך ורמה ידך למען יסכר פיהם :
<b style="color: gray;">מלבי"ם פירוש המילות</b> ואלהינו, (חלק ג עד לא המתים יהללו יה), בו יבאר שהשגחת ה' התמידית היא קיימת תמיד על עמו על איש ואיש מהם כפי עבודתו ומעלתו. - ואלהינו בשמים, משיב לאמר, אך הבל יאמרו העכו''ם איה אלהיהם ויחשבו שה' סלק את שכינתו אל השמים ועל השמים כבודו, כי אלהינו הגם שהוא בשמים בכל זה כל אשר חפץ עשה, הוא מנהיג ומושל ומשגיח כחפצו, אבל.
<h3>{ד}</h3>
עֲ‍ֽ֭צַבֵּיהֶם כֶּ֣סֶף וְזָהָ֑ב מַ֝עֲשֵׂ֗ה יְדֵ֣י אָדָֽם׃
<b style="color: gray;">מצודת דוד</b> עצביהם . הן עצביהם של העובדי גלולים אין בהם ממש כי עשוים הם מכסף וזהב מעשה ידי אדם ולא אלהים המה :
<b style="color: gray;">מצודת ציון</b> עצביהם . כן תקרא צורת הגלולים :
<b style="color: gray;">מלבי"ם פירוש המילות</b> עצביהם, של עכו''ם, הגם שאינם בשמים רק הם קרובים אצלם והם רואים את דמותם (שלכן קראם עצבים), בכ''ז לא יועילו למו, וחושב פחיתתם מצד החומר והצורה והפועל והתכלית, מצד החומר הם כסף וזהב, שהוא דומה שגרוע עוד מן העץ שיש בו נפש הצומחת, ומצד הפועל הם מעשי ידי אדם :
<h3>{ה}</h3>
פֶּֽה־לָ֭הֶם וְלֹ֣א יְדַבֵּ֑רוּ עֵינַ֥יִם לָ֝הֶ֗ם וְלֹ֣א יִרְאֽוּ׃
<b style="color: gray;">מצודת דוד</b> פה להם . עם כי יש להם פה הלא לא ידברו וגו' :
<b style="color: gray;">מלבי"ם פירוש המילות</b> פה, מצד הצורה, שצורת האדם הוא הדבור, וצורת החי היא ההרגשה והתנועה, הם אין להם צורת הדבור כהאדם, כי פה להם ולא ידברו, ולא צורת החי להשתמש בהרגשת החושים, נגד חוש הראות עינים להם ולא יראו, נגד השמע.
<h3>{ו}</h3>
אָזְנַ֣יִם לָ֭הֶם וְלֹ֣א יִשְׁמָ֑עוּ אַ֥ף לָ֝הֶ֗ם וְלֹ֣א יְרִיחֽוּן׃
<b style="color: gray;">מצודת ציון</b> יריחון . מלשון ריח :
<b style="color: gray;">מלבי"ם פירוש המילות</b> אזנים להם ולא ישמעו, נגד חוש הריח אף להם ולא יריחון, ואמר בכולם פה להם, עינים להם, שגם זה חסרון בחק האלהות שיהיה לו כלים גשמיים אלה פה ועין אזן ואף, ובכ''ז לא ישיגו מהם הפעולות שיעשה בכלים האלה, ונגד חוש המשוש אמר.
<h3>{ז}</h3>
יְדֵיהֶ֤ם ׀ וְלֹ֬א יְמִישׁ֗וּן רַ֭גְלֵיהֶם וְלֹ֣א יְהַלֵּ֑כוּ לֹֽא־יֶ֝הְגּ֗וּ בִּגְרוֹנָֽם׃
<b style="color: gray;">רש"י</b> ולא ימישון . לשון ימושני אבי ( בראשי' כ''ז ) :
<b style="color: gray;">מצודת דוד</b> ידיהם . עם כי ידיה' עשוים המה הלא לא ימששו בהם :
<b style="color: gray;">מצודת ציון</b> ימישון . מלשון משוש ונגיעה בדבר מה וכן אולי ימושני אבי ( בראשית כז ) . יהגו . ענינו קול צפצוף וכן אהגה כיונה ( ישעיה לח ) ר''ל אפילו קול צפצוף בעלמא אין בהם : בגרונם . בצוארם :
<b style="color: gray;">מלבי"ם פירוש המילות</b> ידיהם ולא ימישון, וגם אין משמשים בכלי התנועה כי רגליהם לא יהלכו, וגם אין להם אפילו דבור פנימי והגיון בסתר, כי לא יהגו בגרונם, שההגיון הוא צפצוף חלוש ממוצע בין הדבור והשתיקה :
<b style="color: gray;">מלבי"ם ביאור המילות</b> ימישון. ענין מישוש בידים, ומשתתף עם מששת את כל כלי. יהגו. הוא ממוצע בין הדבור והמחשבה, כמ''ש בפתיחה לס' מלות ההגיון :
<h3>{ח}</h3>
כְּ֭מוֹהֶם יִהְי֣וּ עֹשֵׂיהֶ֑ם כֹּ֭ל אֲשֶׁר־בֹּטֵ֣חַ בָּהֶֽם׃
<b style="color: gray;">מצודת דוד</b> כמוהם . קלל את העושים אותם לאלהים ואמר שיהיו כמותם לבל ידברו וגו' : כל . וכן יהיה כל הבוטח בהם :
<b style="color: gray;">מלבי"ם פירוש המילות</b> כמוהם, ומצד התכלית שהיה הכונה להפיק מהם רצון ותשועה, כמוהם יהיו עושיהם שכן יהיו בין העושים ובין הבוטחים בם, אבל.
<h3>{ט}</h3>
יִ֭שְׂרָאֵל בְּטַ֣ח בַּיהוָ֑ה עֶזְרָ֖ם וּמָגִנָּ֣ם הֽוּא׃
<b style="color: gray;">מצודת דוד</b> ישראל . אבל ישראל הוא בוטח בה' , כי מעולם הוא עזרם ומגינם ר''ל הוא למו כמו מגן על הלובשו :
<b style="color: gray;">מלבי"ם פירוש המילות</b> ישראל בטח בה', הגם שאלהינו בשמים יבטחו בו, עזרם ומגנם הוא, מגנם להצילם מצרה, ועזרם להכניע את הצר :
<h3>{י}</h3>
בֵּ֣ית אַ֭הֲרֹן בִּטְח֣וּ בַיהוָ֑ה עֶזְרָ֖ם וּמָגִנָּ֣ם הֽוּא׃
<b style="color: gray;">מלבי"ם פירוש המילות</b> (י-יא) בית אהרן, ומפרש שכל שיגדל הבטחון ומעלת הבוטח כן יגדל העזר וההגנה, עד שבית אהרן שגדול מעלתם ובטחונם מבית ישראל כן עזרם ומגנם הוא בעזר פרטי יתר על בית ישראל, וכן יראי ה' שגדול מעלתם מבית אהרן מצד שהם עובדים ע''י בחירתם בקדושה מופלגת יותר, יגדל עזרם ביחוד :
<h3>{יא}</h3>
יִרְאֵ֣י יְ֭הוָה בִּטְח֣וּ בַיהוָ֑ה עֶזְרָ֖ם וּמָגִנָּ֣ם הֽוּא׃
<b style="color: gray;">רש"י</b> יראי ה' . אלו הגרים :
<b style="color: gray;">מצודת דוד</b> יראי ה' . המה חסידי או''ה :
<h3>{יב}</h3>
יְהוָה֮ זְכָרָ֪נוּ יְבָ֫רֵ֥ךְ יְ֭בָרֵךְ אֶת־בֵּ֣ית יִשְׂרָאֵ֑ל יְ֝בָרֵ֗ךְ אֶת־בֵּ֥ית אַהֲרֹֽן׃
<b style="color: gray;">מצודת דוד</b> ה' זכרנו . ה' אשר זכרנו מעולם הוא יברך וחוזר ומפרש את מי יברך ואמר יברך את בית ישראל וגו' :
<b style="color: gray;">מלבי"ם פירוש המילות</b> ה', עפ''ז יאמר שה' ע''י זכרנו, ר''ל ע''י שיזכור אותנו ע''י הבטחון שאנו בוטחים בו, עי''כ יברך אותנו מחדש, וגם הברכה הזאת תהיה כפי הבטחון ומעלת הבוטח, שיברך את בית ישראל, ויברך בברכה מיוחדת גבוהה ממנה את בית אהרן וכן.
<h3>{יג}</h3>
יְ֭בָרֵךְ יִרְאֵ֣י יְהוָ֑ה הַ֝קְּטַנִּ֗ים עִם־הַגְּדֹלִֽים׃
<b style="color: gray;">מלבי"ם פירוש המילות</b> יברך יראי ה' בברכה מיוחדת יותר גדולה כפי מעלתם, ומוסיף כי (יברך) הקטנים עם הגדולים, שע''י שיברך את הגדולים בברכה פרטיית מיוחדת, תחול אח''כ הברכה הגדולה שברך את הגדולים גם על הקטנים, בענין שהברכה הגדולה שברך את יראי ה' תחול אח''כ גם על בית ישראל, (כמו שכתבתי בפסוק כי אצק מים על צמא ישעיה מ''ד, עי''ש) :
<b style="color: gray;">מלבי"ם ביאור המילות</b> הקטנים. יברך הקטנים :
<h3>{יד}</h3>
יֹסֵ֣ף יְהוָ֣ה עֲלֵיכֶ֑ם עֲ֝לֵיכֶ֗ם וְעַל־בְּנֵיכֶֽם׃
<b style="color: gray;">מצודת דוד</b> יוסף . בכל עת יוסף עליכם ברכה :
<b style="color: gray;">מלבי"ם פירוש המילות</b> יוסף ה' עליכם, אולם אחר שע''י ברכת ה' את הגדולים יתברכו גם הקטנים בברכה זו, יהיה מוכרח להוסיף עוד ברכה יותר גבוהה על הגדולים ליתרון מעלתם שלא ישוו עם הקטנים, וע''כ יוסיף ה' עליכם ברכה גבוהה יותר, אבל גם בברכה שיוסיף שנית, יהיה ג''כ הדבר הזה שהקטנים יקבלו הברכה ע''י הגדולים, ועז''א עליכם ועל בניכם, שממילא תחול גם על בניכם, באופן שבכל פעם יצטרך להוסיף ברכה על הגדולים, והיא תשוב ותכלול גם את הקטנים, עד שיוסיף הברכה בתמידות לאין קץ :
<h3>{טו}</h3>
בְּרוּכִ֣ים אַ֭תֶּם לַיהוָ֑ה עֹ֝שֵׂ֗ה שָׁמַ֥יִם וָאָֽרֶץ׃
<b style="color: gray;">מצודת דוד</b> ברוכים אתם . תהיו ברוכים לה' העושה שמים וארץ ור''ל יברך אתכם ויחזור ויברך :
<b style="color: gray;">מלבי"ם פירוש המילות</b> ברוכים, וחוץ ממה שה' זכרנו יברך חוץ ממה שיברך אותנו ע''י הזכירה שיזכור אותנו, אתם ברוכים לה' מכבר, הברכה הכוללת שברך אתכם מעולם, והברכה הזאת היא מצד שהוא עושה שמים וארץ, ר''ל לא כדעת הגוים שהזכיר שחשבו שהשמים וארץ הם עשוים ועומדים מכבר ושאין ה' פועל בהם דבר רק שהמערכות הם לבדם מנהיגים את העולם ופועלים בארץ, רק ה' הוא עושה תמיד שמים וארץ, שהוא מחדש בהם בכל יום מעשה בראשית, והוא עושה השמים שמשפיע בם ההנהגה וההשפעה שישפיעו למטה, והוא עושה הארץ ומנהיג אותה בהנהגה מיוחדת השגחיית לפי הזכות והמעשה, ומפרש באיזה אופן הוא עושה שמים וארץ?
<h3>{טז}</h3>
הַשָּׁמַ֣יִם שָׁ֭מַיִם לַיהוָ֑ה וְ֝הָאָ֗רֶץ נָתַ֥ן לִבְנֵי־אָדָֽם׃
<b style="color: gray;">מצודת דוד</b> השמים . עם כי השמים המה שמים לה' מיוחד למכון שבתו מ''מ ישגיח בארץ ונתנה לבני אדם למי שישר בעיניו ותהיו אתם לברכה בקרב הארץ :
<b style="color: gray;">תורה תמימה</b> ותניא ר' יוסי אומר מעולם לא ירדה שכינה למטה ולא עלו משה ואליהו למרום שנאמר השמים שמים לה' והארץ נתן לבני אדם וכו'.<small><span style="color: gray;">סוכה ה ע"א</span></small>
דאמר רבי חייא בר אבא פעם אחת נתארחתי אצל בעל הבית בלודקיא והביאו לפניו שלחן של זהב משוי ששה עשר בני אדם ושש עשרה שלשלאות של כסף קבועות בו וקערות וכוסות וקיתוניות וצלוחיות קבועות בו ועליו כל מיני מאכל וכל מיני מגדים ובשמים וכשמניחים אותו אומרים לה' הארץ ומלואה וגו' וכשמסלקין אותו אומרים השמים שמים לה' והארץ נתן לבני אדם אמרתי לו בני במה זכית לכך אמר לי קצב הייתי ומכל בהמה שהיתה נאה אמרתי זו תהא לשבת אמרתי לו [אשריך שזכית] וברוך המקום שזיכך לכך וכו'.<small><span style="color: gray;">שבת קיט ע"א</span></small>
אמר רבה אע"פ שאין קנין לעובד כוכבים בארץ ישראל להפקיע מידי מעשר שנאמר כי לי הארץ לי קדושת הארץ אבל יש קנין לעובד כוכבים בא"י לחפור בה בורות שיחין ומערות שנאמר השמים שמים לה' והארץ נתן לבני אדם וכו'.<small><span style="color: gray;">גיטין מז ע"א</span></small>
ואמר רבי אלעזר כל אדם שאין לו קרקע אינו אדם שנא' השמים שמים לה' והארץ נתן לבני אדם וכו'.<small><span style="color: gray;">יבמות סג ע"א</span></small>
מנשה בא על אחותו אמון בא על אמו שנאמר כי הוא אמון הרבה אשמה רבי יוחנן ור"א חד אמר ששרף את התורה וחד אמר שבא על אמו אמרה לו אמו כלום יש לך הנאה ממקום שיצאת ממנו א"ל כלום אני עושה אלא להכעיס את בוראי כי אתא יהויקים אמר קמאי לא ידעי לארגוזי כלום אנו צריכין אלא לאורו יש לנו זהב פרויים שאנו משתמשין בו יטול אורו אמרו לו והלא כסף וזהב שלו הוא שנאמר לי הכסף ולי הזהב נאם ה' צבאות אמר להם כבר נתנו לנו שנאמר השמים שמים לה' והארץ נתן לבני האדם וכו'.<small><span style="color: gray;">סנהדרין קג ע"ב</span></small>
אמר רב יהודה אמר שמואל כל הנהנה מן העוה"ז בלא ברכה כאילו נהנה מקדשי שמים שנא' לה' הארץ ומלואה ר' לוי רמי כתיב לה' הארץ ומלואה וכתיב השמים שמים לה' והארץ נתן לבני אדם לא קשיא כאן קודם ברכה כאן לאחר ברכה וכו'.<small><span style="color: gray;">ברכות לה ע"א</span></small>
<b style="color: gray;">מלבי"ם פירוש המילות</b> השמים שמים לה', מה שהוא עושה השמים ומנהיג אותם זה הוא מתיחס לה' כפי רצונו והנהגתו הכוללת, שעפ''י החקים שיסד הוא מחדש בכל יום מעשה בראשית, והארץ, מה שעושה הארץ ומנהיגה, זה נתן לבני אדם, שזה יהיה כפי מעשיהם הבחיריים, וכפי עבודתם או מרים שלפיהם הוא עושה הארץ ומנהיג אותה אם לשבט אם לחסד, ובזה סיים מה שהתחיל לאמר ואלהינו בשמים כל אשר חפץ עשה, שהוא עושה ופועל תמיד כאשר חפץ :
<h3>{יז}</h3>
לֹ֣א הַ֭מֵּתִים יְהַֽלְלוּ־יָ֑הּ וְ֝לֹ֗א כָּל־יֹרְדֵ֥י דוּמָֽה׃
<b style="color: gray;">מצודת דוד</b> לא המתים . הכופרים בה' העומדים למות מיתת עולם לא יהללו את יה על הטובה הבאה כי לא עליהם תהיה : ולא וגו' . כפל הדבר במלות שונות :
<b style="color: gray;">מצודת ציון</b> דומה . הוא הקבר שהוא מקום דממה ושתיקה ונשמת הרשע כאלו תרד אל הקבר עם הגוף ותאבד עם הגוף ונקרא יורד דומה בעבור זה :
<b style="color: gray;">תורה תמימה</b> שאול בשאילה זו לעילא מר' תנחום דמן נוי מהו לכבות בוצינא דנורא מקמי באישא בשבתא פתח ואמר אנת שלמה אן חכמתך אן סוכלתנותך לא דייך שדבריך סותרין דברי דוד אביך אלא שדבריך סותרין זה את זה דוד אביך אמר לא המתים יהללו יה ואת אמרת ושבח אני את המתים שכבר מתו וחזרת ואמרת כי לכלב חי הוא טוב מן האריה המת לא קשיא הא דקאמר דוד לא המתים יהללו יה הכי קאמר לעולם יעסוק אדם בתורה ובמצות קודם שימות שכיון שמת בטל מן התורה ומן המצות ואין להקב"ה שבח בו וכו'.<small><span style="color: gray;">שבת ל ע"א</span></small>
<b style="color: gray;">מלבי"ם פירוש המילות</b> לא, (חלק ד' עד אנה ה' כי אני עבדך) ע''פ ההקדמה הזאת מתחיל לספר מה שקרה לו ביחוד בענין חליו ואיך התיאש, וע''י תפלתו השיבו ה' לאיתנו, ואיך יקר בעיני ה' המותה לחסידיו, ומקדים הקדמה לזה לאמר לא המתים יהללו יה, שאחר שחפץ ה' בעולמו הוא שיעבדו אותו ויודו לשמו, וזה לא יושג אחר המות כי לא המתים יהללוהו ולא היורדים דומה, ר''ל ששם הם דוממים ושובתים מפעולותיהם, ואי אפשר להם להלל, אבל.
<b style="color: gray;">מלבי"ם ביאור המילות</b> (יז-יח) דומה. הוא הקבר שבו דוממים מפעולותיהם : יהללו, נברך. (כנ''ל קי''ג א') :
<h3>{יח}</h3>
וַאֲנַ֤חְנוּ ׀ נְבָ֘רֵ֤ךְ יָ֗הּ מֵֽעַתָּ֥ה וְעַד־עוֹלָ֗ם הַֽלְלוּ־יָֽהּ׃
<b style="color: gray;">מצודת דוד</b> ואנחנו . אבל המאמינים בה' העומדים לחיים ולקבל טובה נברך את יה מעתה ועד עולם על הברכות והטובות הנוספות בכל עת ולזה הללו את יה בכל זמן :
<b style="color: gray;">מלבי"ם פירוש המילות</b> ואנחנו החיים, לא לבד שנהלל כי גם נברך יה, שהברכה הוא מה שע''י מעשינו ישפיע תוספת שפע וברכה, ונברכהו שהוא מקור השפע והברכה, ע''פ הקדמה זו, שאין חפץ לה' במות חסידיו רק בחייהם שאז יברכוהו ויהללוהו, יספר לאמר:
<h2>תהילים פרק-קטז</h2>
<h3>{א}</h3>
אָ֭הַבְתִּי כִּֽי־יִשְׁמַ֥ע ׀ יְהוָ֑ה אֶת־ק֝וֹלִ֗י תַּחֲנוּנָֽי׃
<b style="color: gray;">רש"י</b> אהבתי כי ישמע ה' את קולי . כך אמר דוד לאחר שנפטר שאול והוא מלך , שובי נפשי למנוחיכי כי ה' גמל עליכי חסד ולך קוני אני מתאוה כי חלצת נפשי ממות . אהבתי כי ישמע ה' . תאבתי שישמע ה' את קולי ( סא''א ) :
<b style="color: gray;">מצודת דוד</b> אהבתי . סרס המקרא אהבתי ה' כי ישמע את קולי ואת תחנוני וא''כ מהדין עלי לאהבו :
<b style="color: gray;">תורה תמימה</b> רבי יהודה היא דאמר מימיהם של כת שלישית לא הגיעה לומר אהבתי כי ישמע ה' מפני שהיו עמה מועטין וכו'.<small><span style="color: gray;">סוכה נד ע"א</span></small>
תניא ב"ש אומרים ג' כתות הן ליום הדין אחת של צדיקים גמורין ואחת של רשעים גמורין ואחת של בינוניים צדיקים גמורין נכתבין ונחתמין לאלתר לחיי עולם רשעים גמורין נכתבין ונחתמין לאלתר לגיהנם שנאמר ורבים מישני אדמת עפר יקיצו אלה לחיי עולם ואלה לחרפות לדראון עולם בינוניים יורדין לגיהנם ומצפצפין ועולין שנאמר והבאתי את השלישית באש וצרפתים כצרוף את הכסף ובחנתים כבחון את הזהב הוא יקרא בשמי ואני אענה אותו ועליהם אמרה חנה ה' ממית ומחי' מוריד שאול ויעל ב"ה אומרים ורב חסד מטה כלפי חסד ועליהם אמר דוד אהבתי כי ישמע ה' את קולי ועליהם אמר דוד כל הפרשה כולה דלותי ולי יהושיע פושעי ישראל בגופן ופושעי אומות העולם בגופן יורדין לגיהנם ונידונין בה י"ב חדש לאחר י"ב חדש גופן כלה ונשמתן נשרפת ורוח מפזרתן תחת כפות רגלי צדיקים וכו'<small><span style="color: gray;">ראש השנה טז ע"ב</span></small>
<b style="color: gray;">מלבי"ם פירוש המילות</b> אהבתי. גם בעת שהייתי לא בצר, והייתי בריא אולם, גם בעת הזאת אהבתי תחנוני, כי ישמע ה' את קולי, ר''ל אהבתי להתחנן ולהתפלל אל ה', מפני שה' ישמע קולי תמיד, ולא לבד שישמע קולי בעת אקרא.
<b style="color: gray;">מלבי"ם ביאור המילות</b> אהבתי. דבק עם תחנוני :
<h3>{ב}</h3>
כִּֽי־הִטָּ֣ה אָזְנ֣וֹ לִ֑י וּבְיָמַ֥י אֶקְרָֽא׃
<b style="color: gray;">רש"י</b> ובימי אקרא . בימי צרתי אקראנו ובימי גאולתי אשבחנו :
<b style="color: gray;">מצודת דוד</b> ובימי אקרא . בכל ימי אשר אקרא אליו יטה אוזן לשמוע :
<b style="color: gray;">מלבי"ם פירוש המילות</b> כי הטה אזנו לי, כמי שמטה אזנו אל בן יחידי אולי ישמיע קולו כי קול ערב לו ורוצה לשמוע תחנוניו, ובימי אקרא, וע''כ גם בימי אקרא, גם בעת הטובה, לא בדמי ימי, רק בימי הטובים קראתי והתפללתי אל ה', (שסתם ימים נאמר על ימים טובים) :
<b style="color: gray;">מלבי"ם ביאור המילות</b> בימי. עמ''ש יחזקאל כ''ב ז' :
<h3>{ג}</h3>
אֲפָפ֤וּנִי ׀ חֶבְלֵי־מָ֗וֶת וּמְצָרֵ֣י שְׁא֣וֹל מְצָא֑וּנִי צָרָ֖ה וְיָג֣וֹן אֶמְצָֽא׃
<b style="color: gray;">רש"י</b> חבלי מות . חבורות אויבינו המבקשים להמיתני : חבלי מות . חבלי שאול כלם ל' חבורות הם כמו ( ש''א י' ) חבל נביאים : ומצרי שאול . גבולי שאול :
<b style="color: gray;">מצודת דוד</b> אפפוני . כאשר סבבו אותי מכאובי מות ומצאו אותי צרות השאול ומצאתי צרה ויגון וכפל הדבר במ''ש לרוב הצרות והקרבם :
<b style="color: gray;">מצודת ציון</b> אפפוני . ענין סבוב כמו אפפו עלי רעות ( לעיל מ ) : חבלי . ענין מכאוב כמו צירים וחבלים ( ישעיה י''ג ) : ומצרי . מלשון צרה :
<b style="color: gray;">מלבי"ם פירוש המילות</b> (ג-ד) אפפוני, ולכן כ''ש עתה אשר אפפוני חבלי מות, ויותר מזה כי גם מצרי שאול מצאוני, שהשאול הוא אחר המות, וצרה ויגון אמצא, א''כ בודאי בשם ה' אקרא, ואבקש לאמר אנה ה' מלטה נפשי, התפללתי שימלט נפשי מיד שאול :
<b style="color: gray;">מלבי"ם ביאור המילות</b> מצאוני, אמצא. עמ''ש ישעיה ל''ה י', שאחר שמצאו הרעות אותו, אז ירגישם וימצא הוא את הצרה ויגון :
<h3>{ד}</h3>
וּבְשֵֽׁם־יְהוָ֥ה אֶקְרָ֑א אָנָּ֥ה יְ֝הוָ֗ה מַלְּטָ֥ה נַפְשִֽׁי׃
<b style="color: gray;">מצודת דוד</b> ובשם ה' . וכאשר קראתי אז בשם ה' ואמרתי אנה ה' מלטה נפשי :
<b style="color: gray;">מצודת ציון</b> אנה . ענין בקשה והודאה כמו אנא חטא העם ( שמות לב ) והה''א הוא במקום האל''ף :
<h3>{ה}</h3>
חַנּ֣וּן יְהֹוָ֣ה וְצַדִּ֑יק וֵ֖אלֹהֵ֣ינוּ מְרַחֵֽם׃
<b style="color: gray;">מצודת דוד</b> חנון ה' . כי אתה ה' חנון וצדיק ואתה אלהינו מרחם :
<b style="color: gray;">מלבי"ם פירוש המילות</b> חנון, והנה ישמע תפלתי, {{{א}}} מצד שהוא חנון ונותן מתנת חנם גם בלא מע''ט, {{{ב}}} מצד שהוא צדיק לשלם לצדיק כצדקתו, ויעשה לי מצד מע''ט, {{{ג}}} מצד שאלהינו מרחם על הדל ונדכא, וחנון וצדיק הוא טעם ששמע תפלתו תמיד, ועתה יוסיף לשמוע מצד הרחמים :
<h3>{ו}</h3>
שֹׁמֵ֣ר פְּתָאיִ֣ם יְהֹוָ֑ה דַּ֝לּוֹתִ֗י וְלִ֣י יְהוֹשִֽׁיעַ׃
<b style="color: gray;">מצודת דוד</b> שומר . הלא אתה ה' שומר פתאים עם שאין בהם דעת לשמור את עצמם : דלותי . כשהייתי דל ועני הוא יושיע לי :
<b style="color: gray;">מצודת ציון</b> פתאים . מלשון פתי וסכל :
<b style="color: gray;">תורה תמימה</b> כיון דדשו ביה רבים שומר פתאים ה' וכו'.<small><span style="color: gray;">שבת קכט ע"ב</span></small>
אמר רב חייא בר אשי אמר שמואל פי תאנה אין בו משום גילוי כמאן כי האי תנא דתניא רבי אליעזר אומר אוכל אדם ענבים ותאנים בלילה ואינו חושש משום שנאמר שומר פתאים ה' וכו'.<small><span style="color: gray;">עבודה זרה ל ע"א</span></small>
דתניא כל אותן ארבעים שנה שהיו ישראל במדבר לא נשבה להם רוח צפונית מאי טעמא איבעית אימא משום דנזופים הוו ואי בעית אימא דלא נבדור ענני כבוד א"ר פפא הלכך יומא דעיבא ויומא דשותא לא מהלינן ביה ולא מסוכרינן ביה והאידנא דדשו בה רבים שומר פתאים ה':<small><span style="color: gray;">יבמות עא ע"ב</span></small>
דתניא קטני בני רשעי ישראל אין באין לעוה"ב שנא' כי הנה היום בא בוער כתנור והיה כל זדים וכל עושי רשעה קש ולהט אותם היום הבא אמר ה' צבאות אשר לא יעזוב להם שורש וענף שורש בעוה"ז וענף לעוה"ב דברי רבן גמליאל ר"ע אומר באים הם לעוה"ב שנא' שומר פתאים ה' שכן קורין בכרכי הים לינוקא פתיא ואומר גודו אילנא וחבלוהי ברם עיקר שרשוהי בארעא שבוקו ואלא מה אני מקיים לא יעזוב להם שורש וענף שלא יניח להם לא מצוה ולא שיורי מצוה וכו'.<small><span style="color: gray;">סנהדרין קי ע"ב</span></small>
וחכמים אומרים אחת זו ואחת זו משמשת כדרכה והולכת ומן השמים ירחמו שנאמר שומר פתאים ה' וכו'.<small><span style="color: gray;">יבמות ק ע"ב</span></small>
ומן השמים ירחמו משום שנאמר שומר פתאים ה' מדקאמר שמא תתעבר ושמא תמות מכלל דאיכא קטנה דמיעברא ולא מתה וכו'<small><span style="color: gray;">יבמות יב ע"ב</span></small>
תנא המשמש מטתו ליום תשעים כאילו שופך דמים מנא ידע אלא אמר אביי משמש והולך ושומר פתאים ה' וכו'.<small><span style="color: gray;">נדה לא ע"א</span></small>
<b style="color: gray;">מלבי"ם פירוש המילות</b> שומר פתאים ה' דלותי, מה שדלותי בחולי, היה מצד שה' שומר פתאים, שבזה רצה לשמור אותי מחטא ולהחזירני בתשובה, כי בזה עצמו אשר דלותי עי''כ לי יהושיע, יושיעני תשועת הגוף והנפש, ולכן.
<b style="color: gray;">מלבי"ם ביאור המילות</b> דלותי. בא גם על החולי, מדוע אתה ככה דל בן המלך :
<h3>{ז}</h3>
שׁוּבִ֣י נַ֭פְשִׁי לִמְנוּחָ֑יְכִי כִּֽי־יְ֝הוָ֗ה גָּמַ֥ל עָלָֽיְכִי׃
<b style="color: gray;">מצודת דוד</b> שובי . ר''ל כאשר קראתי לה' בהדברים האלה אמרתי לנפשי בהבטחה אתה נפשי שובי למנוחה שלך כי ה' גמל טוב עליך מאז וכן גם עתה נתקבלה התפלה :
<b style="color: gray;">מצודת ציון</b> למנוחיכי . היו''ד יתירה וכן עליכי :
<b style="color: gray;">מלבי"ם פירוש המילות</b> שובי נפשי למנוחיכי ואל תדאגי, כי ה' גמל עליכי, (שהגמול הוא מצד התפעליות איבה או אהבה), ר''ל מה שעשה לך ודכא אותך ביסורים היה מצד הגמול, אם לפי המעשה, אם לפי אהבתו והשגחתו הפרטית :
<b style="color: gray;">מלבי"ם ביאור המילות</b> גמל. הוא תמיד ע''י התפעלות, כמ''ש בסי' כ''ח.
<h3>{ח}</h3>
כִּ֤י חִלַּ֥צְתָּ נַפְשִׁ֗י מִ֫מָּ֥וֶת אֶת־עֵינִ֥י מִן־דִּמְעָ֑ה אֶת־רַגְלִ֥י מִדֶּֽחִי׃
<b style="color: gray;">מצודת דוד</b> כי חלצת . כי מעולם הוצאת נפשי מן המות ומנעת את עיני מן דמעה ואת רגלי חשכת שלא יהיו דחוים ממקום אל מקום להיות נעים ונדים :
<b style="color: gray;">מצודת ציון</b> חלצת . ענין הוצאה ושליפה כמו בצרה קראת ואחלצך ( לעיל פ''א ) :
<b style="color: gray;">מלבי"ם פירוש המילות</b> כי, מסב פניו אל ה', אומר מה שחלצת את נפשי ממות, הגם שנגזר עלי מיתה, ומה שחלצת את עיני מן דמעה שבכיתי לפניך, (כמ''ש ויבך חזקיה בכי גדול), הנה בזה חלצת את רגלי מדחי, בזה הצלתני שלא ידחו רגלי מדרך הטוב והישר. כי מעתה.
<h3>{ט}</h3>
אֶ֭תְהַלֵּךְ לִפְנֵ֣י יְהוָ֑ה בְּ֝אַרְצ֗וֹת הַֽחַיִּֽים׃
<b style="color: gray;">רש"י</b> בארצות החיים . ארץ ישראל שגרשוני אויבי ורודפי ממנה בימי שאול ועל כרחם חזרתי :
<b style="color: gray;">מצודת דוד</b> אתהלך . ומעתה אתהלך לפני ה' וגו' , ר''ל בא''י ובין החיים לא כמו לשעבר שהייתי מגורש מא''י מפני שאול וקרוב הייתי לשכון בין המתים :
<b style="color: gray;">תורה תמימה</b> אתהלך לפני ה' בארצות החיים אמר רב יהודה זה מקום שווקים וכו'.<small><span style="color: gray;">יומא עא ע"א</span></small>
<b style="color: gray;">מלבי"ם פירוש המילות</b> אתהלך לפני ה' בארצות החיים, שמעתה כל זמן שאהיה בארצות החיים ואחיה אתהלך תמיד לפני ה', כצדיקים המתהלכים לפני ה' כמ''ש התהלך לפני והיה תמים, ולא ידחו רגלי :
<h3>{י}</h3>
הֶ֭אֱמַנְתִּי כִּ֣י אֲדַבֵּ֑ר אֲ֝נִ֗י עָנִ֥יתִי מְאֹֽד׃
<b style="color: gray;">רש"י</b> האמנתי כי אדבר . האמנתי את דברי ציבא שאמר על מפיבושת כשאדבר ( שם ב' ט''ז ) הנה לך כל אשר למפיבושת אז אני עניתי מאד דברתי קשה ונעניתי לך :
<b style="color: gray;">מצודת דוד</b> האמנתי . אמנה גדולה היתה בלבי כי הייתי מדבר כאשר הייתי מעונה מאוד בתכלית הסכנה :
<b style="color: gray;">מלבי"ם פירוש המילות</b> (י-יא) האמנתי, ר''ל אני מאמין בכל לב מה שאדבר ואחליט עתה, והוא שאדבר לאמר כי עניתי מאד בעת אשר אני אמרתי בחפזי כל האדם כוזב, שמה שאמרתי אז בעת היאוש, שאז אמרתי בחפזון ובבלי ישוב הדעת שכל האדם כוזב, דהיינו שאין ממש בחיי האדם ובכל עניניו כי בהבל ילך ובחשך שמו יכוסה, כן אמרתי אז בחפזי שלא בהשכל, ועתה אדבר ואומר שאז עניתי מאד, שהייתי מעונה ויורד מאד בשפל המדרגה להתיאש כל כך, כי אני רואה עתה שיש תקוה ויש שכר ואין האדם כוזב, ומבאר כי. (יב-יד) מה אשיב לה' כל תגמולוהי עלי, שהחייני אחר היאוש הגדול הזה. ומבאר שעקר הטובה אצלו אינו החיים, רק עקר הטובה הא מה שעתה יוכל להודות לה'. כמ''ש כי טוב חסדך מחיים שפתי ישבחונך וכמש''פ שם, וז''ש מה אשיב לה' על מה שגמל עלי אשר כוס ישועות אשא ואקרא בשם ה' להודות לה' חסדו ולפרסם גדולת ה', ולשלם נדרי לה' נגדה נא לכל עמו, שזה הוא הטובה היותר גדולה שגמל עלי :
<h3>{יא}</h3>
אֲ֭נִי אָמַ֣רְתִּי בְחָפְזִ֑י כָּֽל־הָאָדָ֥ם כֹּזֵֽב׃
<b style="color: gray;">רש"י</b> אני אמרתי בחפזי . לנוס מפני אבשלום : כל האדם כוזב . ובוגד באוהב בו כי ראיתי את בני בוגד בי ומבקש את נפשי וכל ישראל גומלים לי רעה תחת טובה לפיכך האמנתי לציבא ואמרתי אף מפיבושת כוזב ובוגד בי כל לשון כזב אינו אלא ל' חסרון מבטח שבטחו עליו פילנ''צא בלע''ז , כמו ( ישעיה כ''ח ) אשר לא יכזבו מימיו , ויש פותרין אותו אני אמרתי בחפזי בסלע המחלקות שהיו שאול ואנשיו עוטרין עלי ואל אנשי לתפשני ושם נאמר ויהי דוד נחפז ללכת ( שמואל א כג ) כל אדם כוזב , אף שמואל הנביא שהוא נאמן לנביא אף הוא כוזב שמשחני למלך ( מצאתי ) :
<b style="color: gray;">מצודת דוד</b> אני אמרתי . חוזר ומפרש מתי היה ומה דבר ואמר אני אמרתי בעת הייתי נחפז לברוח מפני שאול כמ''ש ויהי דוד נחפז ללכת וגו' ( ש''א כ''ג ) ואם כי אז הייתי קרוב למות עכ''ז אמרתי אז כל אדם האומר שלא תהיה לי המלוכה הוא מכזב ומשקר וזו היא האמנה גדולה :
<b style="color: gray;">מצודת ציון</b> בחפזי . מלשון חפזון : כוזב . משקר :
<h3>{יב}</h3>
מָֽה־אָשִׁ֥יב לַיהוָ֑ה כָּֽל־תַּגְמוּל֥וֹהִי עָלָֽי׃
<b style="color: gray;">מצודת דוד</b> מה אשיב . מה מנחה אשיב לה' , בעבור כל תגמוליו אשר גמל עלי :
<b style="color: gray;">מצודת ציון</b> תגמולוהי . תגמוליו ועל דרך לשון ארמי עלוהי כמו עליו :
<h3>{יג}</h3>
כּוֹס־יְשׁוּע֥וֹת אֶשָּׂ֑א וּבְשֵׁ֖ם יְהוָ֣ה אֶקְרָֽא׃
<b style="color: gray;">רש"י</b> כוס ישועות אשא . אביא הנסכים על התודות שנדרתי כמו שאמר לך אזבח זבח תודה ועל אותו הכוס בשמך אקרא על הישועה זו , שכן אין הלוי אומר שירה אלא על היין :
<b style="color: gray;">מצודת דוד</b> כוס . אשא בבה''מ כוס מלא נסכים על הישועה אשר עשה לי ואקרא אז בשם ה' :
<b style="color: gray;">תורה תמימה</b> א"ר זירא א"ר אבהו ואמרי לה במתניתא תנא עשרה דברים נאמרו בכוס של ברכה טעון הדחה ושטיפה וכו' ומגביהו מן הקרקע טפח א"ר אחא בר' חנינא מאי קראה כוס ישועות אשא ובשם ה' אקרא וכו'.<small><span style="color: gray;">ברכות נא ע"א</span></small>
מאי חייב לברך על הרעה כשם שמברך על הטובה אילימא כשם שמברך על הטובה הטוב והמטיב כך מברך על הרעה הטוב והמטיב והתנן על בשורות טובות אומר הטוב והמטיב על בשורות רעות אומר ברוך דיין האמת אמר רבא לא נצרכה אלא לקבולינהו בשמחה אמר ר' אחא משום ר' לוי מאי קרא וכו' רבי תנחום אמר מהכא כוס ישועות אשא ובשם ה' אקרא צרה ויגון אמצא ובשם ה' אקרא ורבנן אמרי מהכא ה' נתן וה' לקח יהי שם ה' מבורך וכו'.<small><span style="color: gray;">ברכות ס ע"ב</span></small>
<h3>{יד}</h3>
נְ֭דָרַי לַיהוָ֣ה אֲשַׁלֵּ֑ם נֶגְדָה־נָּ֝֗א לְכָל־עַמּֽוֹ׃
<b style="color: gray;">רש"י</b> נגדה נא לכל עמו . נגד כל עמו :
<b style="color: gray;">מצודת דוד</b> נדרי . הנדרים שנדרתי בעת צרה אשלם עתה נגד כל עמו לפרסם הנס :
<b style="color: gray;">מצודת ציון</b> נא . כמו עתה וחוזר הוא על מלת אשלם :
<b style="color: gray;">מלבי"ם ביאור המילות</b> נגדה לכל. מצאנו מלת נגד ואחריו למ''ד, מנגד סביב לאהל מועד (במדבר ב'), מנגד לאיש כסיל (משלי י''ד), ולא פי' עתה, והוא דבק עם אשלם :
<h3>{טו}</h3>
יָ֭קָר בְּעֵינֵ֣י יְהוָ֑ה הַ֝מָּ֗וְתָה לַחֲסִידָֽיו׃
<b style="color: gray;">רש"י</b> יקר בעיני ה' . הראני הקב''ה שדבר קשה וכבד הוא בעיניו להמית את חסידיו . המותה . המות כמ' הביתה החוצה ( בראשי' ל''ט ) :
<b style="color: gray;">מצודת דוד</b> יקר . הן ראיתי כי יקר וקשה הדבר לפני המקום להביא המות על חסידיו בלא עתם ולזה הרבה לי נסים :
<b style="color: gray;">מצודת ציון</b> יקר . עניינו קשה וכן ויקר פדיון נפשם ( לעיל מ''ט ) :
<b style="color: gray;">תורה תמימה</b> חרב קשה ממות אי בעית אימא קרא ואי בעית אימא סברא אי בעית אימא סברא האי קא מינוול והאי לא קא מינוול ואבע"א קרא יקר בעיני ה' המותה לחסידיו וכו'.<small><span style="color: gray;">בבא בתרא ח ע"ב</span></small>
<b style="color: gray;">מלבי"ם פירוש המילות</b> יקר, עתה סיים דבריו מה שהתחיל לא המתים יהללו יה ואנחנו נברך יה, (כי כן גמל ה' עלי שאקרא בשם ה' ואשלם נדרי לו), ולכן המות שימותו חסידיו הוא דבר יקר בעיני ה' והוא חושב מחשבות שלא ימותו, אחר שבחיים הם מהללים את ה' ולא המתים יהללו יה :
<b style="color: gray;">מלבי"ם ביאור המילות</b> יקר בעיני ה'. כמו ויקר דמם בעיניו (למעלה ע''ב), המותה. המות, והה''א נוספת :
<h3>{טז}</h3>
אָֽנָּ֣ה יְהוָה֮ כִּֽי־אֲנִ֪י עַ֫בְדֶּ֥ךָ אֲ‍ֽנִי־עַ֭בְדְּךָ בֶּן־אֲמָתֶ֑ךָ פִּ֝תַּ֗חְתָּ לְמוֹסֵרָֽי׃
<b style="color: gray;">רש"י</b> עבדך בן אמתך . אינו דומה תרבות עבד הלקוח מן השוק לילוד משפחה שבבית : פתחת למוסרי . התרתה מעל צוארי מוסרות ומוטות :
<b style="color: gray;">מצודת דוד</b> אנה . הנני מודה לה' על החסד שעשית לי על כי אני עבדך ר''ל החסד היה בעבור שאני מוכנע ולא בגמול המעשה : בן אמתך . ר''ל מוכנע אני ביותר כבן אמה יליד בית ולזה התרת קשרי מוסרי :
<b style="color: gray;">מצודת ציון</b> אנה . הוא כענין הודאה בין הודאה על החסד ובין הודאה ובקשה על חטא כמו אנא חטא העם הזה ( שמות לב ) : פתהת . ענין התרת הקשר : למוסרי . קשורי רצועי המאסר כמו ומוסרות ערוד מי פתח ( איוב לט ) :
<b style="color: gray;">תורה תמימה</b> דרש רבא מאי דכתיב פתחת למוסרי אמר דוד לפני הקב"ה רבונו של עולם שני מוסרות שהיו עלי פתחתם רות המואביה ונעמה העמונית וכו'.<small><span style="color: gray;">יבמות עז ע"א</span></small>
<b style="color: gray;">מלבי"ם פירוש המילות</b> אנה, (חלק ה'), עתה יתחיל להתפלל שיצילהו ה' מיד אויביו הקמים עליו, שהוא מלך אשור וכל המונו, אנה ה' כי אני עבדך, ואין ראוי שמתסרני לעבוד לאדון זולתך, ואיני כעבד מקנה כסף רק אני בן אמתך כעבד יליד בית, וא''כ מהראוי כי פתחת למוסרי, כי תפתח את המוסרות ששם מלך אשור עלי :
<h3>{יז}</h3>
לְֽךָ־אֶ֭זְבַּח זֶ֣בַח תּוֹדָ֑ה וּבְשֵׁ֖ם יְהוָ֣ה אֶקְרָֽא׃
<b style="color: gray;">רש"י</b> זבח תודה . זבחי הודייה על הנסים שעשית לי :
<b style="color: gray;">מצודת דוד</b> זבח תודה . כי קרבן תודה באה על הנס :
<b style="color: gray;">מלבי"ם פירוש המילות</b> (יז-יט) לך אזבח זבח תודה על נס סנחריב, ואפרסם שם ה' שנית, ונדרי אשלם לה' נגדה נא לכל עמו, היינו נגד טובת הכלל שעשה לכל עמו, בחצרות בית ה' בתוככי ירושלים, שזה נוגע לבהמ''ק ולכלל עיר ירושלים שתנצל מיד הצר הרוצה להחריבה, ויהיו נדרים זבחי תודה על תשועת כלל ישראל וירושלים ובהמ''ק :
<h3>{יח}</h3>
נְ֭דָרַי לַיהוָ֣ה אֲשַׁלֵּ֑ם נֶגְדָה־נָּ֝֗א לְכָל־עַמּֽוֹ׃
<b style="color: gray;">רש"י</b> נדרי . קרבנות שנדרתי :
<h3>{יט}</h3>
בְּחַצְר֤וֹת ׀ בֵּ֤ית יְהוָ֗ה בְּֽת֘וֹכֵ֤כִי יְֽרוּשָׁלִָ֗ם הַֽלְלוּ־יָֽהּ׃
<b style="color: gray;">רש"י</b> בתוככי . כמו בתוכך :
<b style="color: gray;">מצודת דוד</b> בחצרות . אתם העומדים בחצרות בית ה' אשר הם בתוך ירושלים הללו את יה בשמעכם הנס הנעשה לי :
<b style="color: gray;">מצודת ציון</b> בתוככי . היו''ד יתירה :
<h2>תהילים פרק-קיז</h2>
<h3>{א}</h3>
הַֽלְל֣וּ אֶת־יְ֭הוָה כָּל־גּוֹיִ֑ם שַׁ֝בְּח֗וּהוּ כָּל־הָאֻמִּֽים׃
<b style="color: gray;">מצודת דוד</b> הללו . זה יאמר על לעתיד אתם כל הגוים כולכם הללו את יה :
<b style="color: gray;">מלבי"ם פירוש המילות</b> (א-ב) הללו, אמר כי ה' מלא בקשתו זאת וישראל נצולו, וגם הגוים כולם שלקחם סנחריב בשבי והביאם לפני ירושלים יהללו את ה' על כי גבר עלינו חסדו, שעי''ז ניצולו גם השבוים ההמה, כמ''ש יגיע מצרים וסחר כוש וסבאים עליך יעבורו, וכן יתר הגוים שנלחם סנחריב עמהם, הודו לה' על זה, כמ''ש ומה יענה מלאכי גוי כי ה' יסד ציון, ונגד מה שאמר כי לשמך תן כבוד אמר הללו את ה' כל גוים, ונגד מה שאמר על חסדך, אמר כי גבר עלינו חסדו, ונגד מה שאמר על אמתך אמר ואמת ה' לעולם, ר''ל הבטחתו נשאר לעולם :
<b style="color: gray;">מלבי"ם ביאור המילות</b> הללו כל גוים, שבחוהו כל האומים. הלאומים הם האומות שיש להם דת מיוחד (כנ''ל ב' ב'), ופעל שבח מובדל מריעיו במה שמורה שמשביח ומתקנהו ביתר שאת, וכן הוא בלשון חז''ל משביח את השדה, עי' מ''ש (לקמן קמ''ה) על דור לדור ישבח מעשיך, ור''ל הגוים הפשוטים יהללו והלאומים בעלי הדתות שהם הללו את ה' גם עד עתה, עתה ישבחו אותו, כי יתעלה בעיניהם יותר על מה שהיה מקודם :
<h3>{ב}</h3>
כִּ֥י גָ֘בַ֤ר עָלֵ֨ינוּ ׀ חַסְדּ֗וֹ וֶֽאֱמֶת־יְהוָ֥ה לְעוֹלָ֗ם הַֽלְלוּ־יָֽהּ׃
<b style="color: gray;">רש"י</b> כי גבר עלינו חסדו . כלומר ואף כי אנחנו אשר גבר עלינו חסדו : ואמת ה' לעולם . ששמר הבטחתו שהבטיח את האבות :
<b style="color: gray;">מצודת דוד</b> כי גבר . על אשר גבר חסדו והוא לעולם אל אמת כי קיים לנו הבטחתו ולזה הללו את יה :
<h2>תהילים פרק-קיח</h2>
<h3>{א}</h3>
הוֹד֣וּ לַיהוָ֣ה כִּי־ט֑וֹב כִּ֖י לְעוֹלָ֣ם חַסְדּֽוֹ׃
<b style="color: gray;">רש"י</b> הודו לה' וגו' . ( ב ) יאמר נא ישראל . לפי שלעולם חסדו :
<b style="color: gray;">מצודת דוד</b> כי טוב . כי הוא טוב ועושה חסד לעולם :
<b style="color: gray;">מלבי"ם פירוש המילות</b> הודו, מצוה שכל גוים יודו לה' מצד טובו וחסדו :
<h3>{ב}</h3>
יֹֽאמַר־נָ֥א יִשְׂרָאֵ֑ל כִּ֖י לְעוֹלָ֣ם חַסְדּֽוֹ׃
<b style="color: gray;">מצודת דוד</b> יאמר נא . עתה בעת הגאולה יאמר ישראל בהודות לה' אשר לעולם חסדו :
<b style="color: gray;">מלבי"ם פירוש המילות</b> (ב-ד) יאמר, וביחוד יודוהו ישראל שעמהם עשה טובה פרטית יותר, ובית אהרן שהם קבלו יותר טובות פרטיות, וכן יראי ה', כל אחד לפי רוב הטובה שקבל התחייב בהודאה יתירה, וכמ''ש החובת הלבבות שבני ישראל שקבלו טובות פרטיות נתחייבו בתרי''ג מצות, ובני אהרן נתחייבו בכ''ד מתנות כהונה נגד כ''ד מצות כהונה, ומשפחת בית דוד שהפלם בטובות יותר גדולות אמר בית דוד דינו לבקר משפט, והמלך מחויב להיות לו ס''ת יתר על ס''ת שהניחו לו אבותיו וקרא בו כל ימי חייו ויתר מצות המלך, וע''כ צוה שכל אחד לפי מעלתו יוסיף הודאה על טוב ה' וחסדו הפרטי שעשה עמו ביחוד :
<h3>{ג}</h3>
יֹֽאמְרוּ־נָ֥א בֵֽית־אַהֲרֹ֑ן כִּ֖י לְעוֹלָ֣ם חַסְדּֽוֹ׃
<h3>{ד}</h3>
יֹֽאמְרוּ־נָ֭א יִרְאֵ֣י יְהוָ֑ה כִּ֖י לְעוֹלָ֣ם חַסְדּֽוֹ׃
<b style="color: gray;">רש"י</b> יראי ה' . אלו בני לוי שכתוב בהם מי לה' אלי ויאספו אליו כל בני לוי ( שמות ל''ב ) במעשה העגל ונלחמו עם ישראל כשאמרו נתנה ראש ונשובה מצרימה ( במדבר יד ) :
<h3>{ה}</h3>
מִֽן־הַ֭מֵּצַ֥ר קָרָ֣אתִי יָּ֑הּ עָנָ֖נִי בַמֶּרְחָ֣ב יָֽהּ׃
<b style="color: gray;">מצודת דוד</b> מן המצר . ר''ל זהו החסד כי כאשר קראתי לו מן המצר והדחק ענה לי ה' והעמיד אותי במרחב :
<b style="color: gray;">מצודת ציון</b> המצר . מל' צר ודחק :
<b style="color: gray;">מלבי"ם פירוש המילות</b> מן המצר, עתה יתחיל לספר הענין בפרטות, אני קראתי יה מן המצר שאז היה חולה ונוטה למות, וה' ענני במרחב, שאז כבר עברה הסכנה וזה היה לו לאות שיצילהו גם מיד מלך אשור, כמ''ש ומכף מלך אשור אצילך, לז''א מזה ידעתי כי.
<h3>{ו}</h3>
יְהוָ֣ה לִ֭י לֹ֣א אִירָ֑א מַה־יַּעֲשֶׂ֖ה לִ֣י אָדָֽם׃
<b style="color: gray;">מצודת דוד</b> ה' לי . כאשר היה ה' לי לעזרה לא אירא ממי כי מה יעשה אדם לי אם ה' עמדי :
<b style="color: gray;">מלבי"ם פירוש המילות</b> ה' לי, ולכן לא אירא שאם היה עונהו במצר היה מתירא פן הגם שיקל ענשו לא יושיעהו לגמרי, אבל אחר שענני במרחב, ידעתי שכמו שנתקבלה התפלה על החולי ונעשה לי נס כן יעשה לי נס על סנחריב, ולכן לא אירא, ואמר בזה שתי מדרגות, {{{א}}} שיגין ה' עליו להצילו מן האויב, שעז''א לא אירא מה יעשה לי אדם, {{{ב}}} שעוד יעזרהו שינצח הוא את האויב כמ''ש עזרם ומגנם הוא, וע''ז מוסיף.
<h3>{ז}</h3>
יְהוָ֣ה לִ֭י בְּעֹזְרָ֑י וַ֝אֲנִ֗י אֶרְאֶ֥ה בְשֹׂנְאָֽי׃
<b style="color: gray;">מצודת דוד</b> ה' לי בעוזרי . כאשר היה ה' לי בעזר עוזרי אז אראה בנקמת שונאי :
<b style="color: gray;">מלבי"ם פירוש המילות</b> ה' לי בעוזרי, שמלבד ההגנה יעזר לי לנצח את האויב, וא''כ חוץ ממה שלא יוכל לעשות לי רעה עוד אני אראה נקמה בשונאי :
<b style="color: gray;">מלבי"ם ביאור המילות</b> אראה בשונאי. ראיה הנקשר עם ב' מורה ראית בזיון בכ''מ :
<h3>{ח}</h3>
ט֗וֹב לַחֲס֥וֹת בַּיהוָ֑ה מִ֝בְּטֹ֗חַ בָּאָדָֽם׃
<b style="color: gray;">רש"י</b> טוב לחסות בה' וגו' . חסיון זה אינו אלא לשון חסיון צל ודבר מועט הוא : מבטח . דבר בריא וסמך חזק ואעפ''כ לחסות בה' טוב מהבטחת בני אדם :
<b style="color: gray;">מלבי"ם פירוש המילות</b> (ח-ט) טוב, מזה מבואר כי טוב לחסות בה, ור''ל הבוטח באדם הוא בוטח בו ועדיין לא ימצא בו מחסה, שהחסיון מורה שכבר חוסה בצלו, אבל הבטחון בה' הוא חסיון, כי בבטחונו כבר ימצא בו מחסה ועז, ועז''א שטוב לחסות בה' מבטוח באדם, אחר שבאדם הוא רק בטחון לא מחסה, ובאר שהבטחון באדם אינו טוב מצד שני דברים, {{{א}}} מפני שיש ספק אם יעשה בקשתו וזה באדם דעלמא, ואף אם בוטח בנדיבים שהנדיב דרכו להתנדב ולעזור, בכ''ז טוב לחסות בה' גם מן הבטחון בנדיבים, מפני טעם השני שהגם שהנדיב יתנדב לעזרו יוכל להיות שלא יהיה בכחו לעזור :
<b style="color: gray;">מלבי"ם ביאור המילות</b> לחסות, מבטוח. החסיון הוא בפועל, אחסה בסתר פניך, והבטחון הוא בטחון בלב :
<h3>{ט}</h3>
ט֗וֹב לַחֲס֥וֹת בַּיהוָ֑ה מִ֝בְּטֹ֗חַ בִּנְדִיבִֽים׃
<b style="color: gray;">מצודת דוד</b> בנדיבים . עם כי הם המעולים שבבני אדם :
<h3>{י}</h3>
כָּל־גּוֹיִ֥ם סְבָב֑וּנִי בְּשֵׁ֥ם יְ֝הוָ֗ה כִּ֣י אֲמִילַֽם׃
<b style="color: gray;">רש"י</b> כל גוים סבבוני . מדבר במלחמות גוג ומגוג שכל הגוים יהיו שם , כמו שנאמ' ואספתי את כל הגוי' אל ירושלים למלחמה ( זכריה י''ד ) : אמילם . אכרית' לשון ימולל ויבש ( לעיל ב' ) :
<b style="color: gray;">מצודת דוד</b> בשם ה' . ר''ל אבטח בשם ה' :
<b style="color: gray;">מצודת ציון</b> אמילם . ענין כריתה כמו ימולל ויבש ( לעיל צ ) :
<b style="color: gray;">מלבי"ם פירוש המילות</b> כל גוים סבבוני, ר''ל אני רואה שמה שסבבוני כל הגוים, היה בשם ה' ובפקודתו, כדי שאמילם ואכריתם, ר''ל שה' סבב שכל גוים אלה יבואו לצור על ירושלים כדי שיפלו שם, כמ''ש כאשר דמיתי כן היתה לשבור אשור בארצי ועל הרי אבוסנו :
<b style="color: gray;">מלבי"ם ביאור המילות</b> בשם ה'. נקשר עם סבבוני. אמילם. הפעיל משורש מול, אכריתם :
<h3>{יא}</h3>
סַבּ֥וּנִי גַם־סְבָב֑וּנִי בְּשֵׁ֥ם יְ֝הוָ֗ה כִּ֣י אֲמִילַֽם׃
<b style="color: gray;">מצודת דוד</b> סבוני וגו' . ר''ל עם כי רבות פעמים אספו ויסבבו אותי עכ''ז אבטח בשם ה' :
<b style="color: gray;">מלבי"ם פירוש המילות</b> סבוני, והגם שסבבוני כמה פעמים, כי סנחריב בא שלש פעמים על ארץ יהודה, ועז''א סבוני גם סבבוני שנית, גם זה היה בשם ה' כדי שאמילם :
<b style="color: gray;">מלבי"ם ביאור המילות</b> סבוני גם סבבוני. במקום שלא נבלע אות הכפל בדגש מורה על חוזק הפעולה, כמ''ש במק''א, וע''ז מוסיף סבבוני :
<h3>{יב}</h3>
סַבּ֤וּנִי כִדְבוֹרִ֗ים דֹּ֭עֲכוּ כְּאֵ֣שׁ קוֹצִ֑ים בְּשֵׁ֥ם יְ֝הוָ֗ה כִּ֣י אֲמִילַֽם׃
<b style="color: gray;">רש"י</b> דעכו כאש קוצים . כל לשון דעיכה נופל על לשון קפיצה ונתור ממהר להיות נתר ונתק ממקומו על כן הוא נופל על לשון אש ועל לשון מים כמו נדעכו ממקומם ( איוב ו' ) וכן ימי נדעכו ( שם יז ) וכן נרו עליו ידעך ( שם יח ) כדרך שלהבת הנתקת מן הפתילה ועולה למעלה כשהיא כבה :
<b style="color: gray;">מצודת דוד</b> סבוני כדבורים . אף כי סבבו אותי כדבורים הללו אשר יסבבו כלי מלא מדבש : דועכו . אף אם כבו גחלתי כאש מעצי הקוצים הכבים מהר ור''ל אף אם העובדי גלולים הרגו רבים מישראל עכ''ז אבטח בשם ה' :
<b style="color: gray;">מצודת ציון</b> כדבורים . שם מין שרץ העוף שעושים הדבש : דעכו . ענין ניתור וקפיצה והוא כבוי האש שהשלהבת קופצת ממנה וכן ידעך נרו ( משלי כ ) :
<b style="color: gray;">מלבי"ם פירוש המילות</b> סבוני, וגם בפעם השלישית שסבוני כדבורים העוקצים, ודעכו כאש הבוער בקוצים כן נשרפו כולם. וזה היה בשם ה' כדי שאמילם :
<b style="color: gray;">מלבי"ם ביאור המילות</b> דעכו. מבנין שלא נזכר שם פועלו, מענין ידעך נרו באישון חשך :
<h3>{יג}</h3>
דַּחֹ֣ה דְחִיתַ֣נִי לִנְפֹּ֑ל וַ֖יהוָ֣ה עֲזָרָֽנִי׃
<b style="color: gray;">רש"י</b> דחה דחיתני לנפול . אתה אויבי :
<b style="color: gray;">מצודת דוד</b> דחה דחיתני . אף אם הם דחו אותי לנפול בארץ עכ''ז ה' עזרני ולא יוכלו לי :
<b style="color: gray;">מלבי"ם פירוש המילות</b> (יג-יד) דחה, והגם שכבר התחילו לדחות אותי לנפול, שמצד הטבע הייתי מוכרח כי לא היה לי בעצמי כח לעמוד בפניהם, בכ''ז הלא ה' עזרני, והנה העזר הוא קטן מן הישועה, והעזר היה לבל אפול, אבל אחר שנתעורר עזי וזמרת של יה עי''כ היה לי לישועה שהוא גדול מן העזר, שהושיע לי גם להכרית את האויב :
<h3>{יד}</h3>
עָזִּ֣י וְזִמְרָ֣ת יָ֑הּ וַֽיְהִי־לִ֝֗י לִֽישׁוּעָֽה׃
<b style="color: gray;">רש"י</b> עזי וזמרת יה ויהי לי לישועה . עזי וזמר' גבורת הקב''ה היה לי לישועה , עזי יו''ד יתיר' כי לא מצינו במקר' עזי נקוד חטף קמץ אלא שורק חוץ משלשה מקומות שהוא סמוך אצל וזמרת וע''כ וזמרת דבוק לתיבת השם ואינך יכול לפרשו וזמרתי , ואל תתמה על ויהי לי שלא אמר היה לי לישוע' שהרב' כאלה במקרא , ואשר לא שם לבו וגו' ויעזוב את עבדיו וגו' ( שמות ט' ) היה לו לכתוב עזב :
<b style="color: gray;">מצודת דוד</b> עזי וזמרת יה . העוז והשבח של מקום היה לי לישועה ר''ל התשועה היתה למען הראות חזקו ולמען אזמר שבחו :
<b style="color: gray;">מצודת ציון</b> עזי . ענין חוזק והיו''ד יתירה : וזמרת . מלשון זמר ושבח : ויהי לי . כמו היה לי וכן ויעזוב את עבדיו ( שמות ט ) ומשפטו עזב :
<h3>{טו}</h3>
ק֤וֹל ׀ רִנָּ֬ה וִֽישׁוּעָ֗ה בְּאָהֳלֵ֥י צַדִּיקִ֑ים יְמִ֥ין יְ֝הוָה עֹ֣שָׂה חָֽיִל׃
<b style="color: gray;">רש"י</b> קול רנה וישועה . תהיה לעתיד באהלי צדיקי' ומהו קול הרנה ימין ה' עשה חיל ימין ה' רוממה וגו' :
<b style="color: gray;">מצודת דוד</b> קול רנה . ויהיה נשמע באהלי צדיקים קול רנה וישועה ויאמרו ימין ה' עושה חיל וכח :
<b style="color: gray;">מצודת ציון</b> חיל . מלשון כח ואומץ :
<b style="color: gray;">מלבי"ם פירוש המילות</b> קול, מצייר שהמלך הולך מביתו לבהמ''ק, ושומע קול רנה וישועה באהלי צדיקים, והוא עפמ''ש (בישעיה ל') השיר יהיה לכם כליל התקדש חג והשמיע ה' את קולו, ובארתי שם שבעת החלו בירושלים לשיר את שיר החג, החל ה' ללכת להלחם עם מחנה אשור, ובעת שנתוסף הרנה על קרבן פסח בתופים ובמחולות, אז נלחם ה' עם אשור במלחמות תנופה והכרית את מחנהו, עפ''ז יאמר שנשמע קול ורנה וישועה באהלי צדיקים, בעת החל קול הרנה, בא ג''כ קול ישועה, כי כפי שהתחילו לרון ולהודות כן בא הישועה, ותחלה הודיעו כי ימין ה' עושה חיל, ר''ל שה' מאסף את חילו ומכין א''ע להלחם עם אשור, ואח''כ הודיעו שנית, כי.
<b style="color: gray;">מלבי"ם ביאור המילות</b> (טו-טז) עושה. הראשון על אסיפת החיל, והשני על הנצחון, שמלת עושה בא על שתי אלה :
<h3>{טז}</h3>
יְמִ֣ין יְ֭הוָה רוֹמֵמָ֑ה יְמִ֥ין יְ֝הוָה עֹ֣שָׂה חָֽיִל׃
<b style="color: gray;">רש"י</b> ימין ה' רוממה . מדרש אגדה עליונים ברא הקב''ה בימין לפיכך לא שלטה בהם מיתה , שנאמר אף ידי יסדה ארץ ( ישעי' מה ) זה שמאל וימיני טפחה שמים זה ימין וכן אמר המשורר ימין ה' רוממה שבראת אותם שברומו של עולם היא ימין ה' שתעשה חיילות של צדיקים לע''ל וגם בה יחי' אות' ויחיו לעול' ואז לא אמות כי אחיה לעולם :
<b style="color: gray;">מצודת דוד</b> ימין ה' רוממה . ימין ה' אשר היא מעולם רוממה הימין ההיא עתה עושה חיל :
<b style="color: gray;">מלבי"ם פירוש המילות</b> ימין ה' רוממה, היינו שידו רוממה על האויב ושמתחיל להתגבר עליו, ואח''כ הודיעו כי ימין ה' עושה חיל, ר''ל שכבר התגבר בחילו והכרית את כל מחנהו :
<h3>{יז}</h3>
לֹֽא אָמ֥וּת כִּי־אֶֽחְיֶ֑ה וַ֝אֲסַפֵּ֗ר מַֽעֲשֵׂ֥י יָֽהּ׃
<b style="color: gray;">רש"י</b> לא אמות . אני כנ''י כע''ג מיתת עולם כי אחיה וגו' :
<b style="color: gray;">מצודת דוד</b> לא אמות . ביד הקמים עלי כי עוד אחיה וגו' :
<b style="color: gray;">מלבי"ם פירוש המילות</b> לא אמות, מעתה ידעתי בטח שלא אמות, וזה משני טעמים, {{{א}}} באשר ידעתי שמה שהחייני ה' מן החולי, הוא כדי שאחיה ואספר מעשי יה, וא''כ נשארתי בחיים כדי לספר מעשיו, ולא המתים יהללו יה, {{{ב}}} מצד כי ע''י.
<h3>{יח}</h3>
יַסֹּ֣ר יִסְּרַ֣נִּי יָּ֑הּ וְ֝לַמָּ֗וֶת לֹ֣א נְתָנָֽנִי׃
<b style="color: gray;">רש"י</b> יסור יסרני יה . בגלות ושם נתכפרו כל עונותי ולמות לא נתנני :
<b style="color: gray;">מצודת דוד</b> יסור . הן יסור ייסר אותי ביסורים למרק העון אבל לא ימסור אותי למיתה ביד הקמים עלי :
<b style="color: gray;">מלבי"ם פירוש המילות</b> שיסר יסרני יה עי''כ למות לא נתנני, שתמורת המות יסרני ביסורים, וכבר נתכפרו עוני ע''י יסורים, וגם ר''ל שלא ימות מיתת הנפש אחר שיספר מעשה ה' ואחר שנתכפרו עונותיו ע''י היסורים שסבל :
<h3>{יט}</h3>
פִּתְחוּ־לִ֥י שַׁעֲרֵי־צֶ֑דֶק אָֽבֹא־בָ֝ם אוֹדֶ֥ה יָֽהּ׃
<b style="color: gray;">רש"י</b> פתחו לי שערי צדק . ואלו הן שערי צדק :
<b style="color: gray;">מצודת דוד</b> פתחו . לזאת פתחו לי שערי בה''מ ואבוא בם ואודה יה על פדות נפשי :
<b style="color: gray;">מלבי"ם פירוש המילות</b> פתחו, (המלך והצדיקים שהלכו עמו הגיעו לפני הבהמ''ק להודות ולהקריב זבחי תודה וקרבן היום), ומצוה אל השוערים שיפתחו לו שערי צדק שהמה שערי בהמ''ק שיבא בם להודות לה', וקראם שערי צדק כי אחר שבא ישועתו ע''י היסורים נהג ה' עמו במדת צדק כפי המעשה, לא במדת חסד :
<h3>{כ}</h3>
זֶֽה־הַשַּׁ֥עַר לַיהוָ֑ה צַ֝דִּיקִ֗ים יָבֹ֥אוּ בֽוֹ׃
<b style="color: gray;">רש"י</b> זה השער . של בית המקדש שהוא לה' והצדיקים יבואו בו ושם אודך כי עניתני מן הגלות :
<b style="color: gray;">מצודת דוד</b> זה השער לה' . הלא זה השער של ה' עשוי הוא להיו' צדיקי' באים בו להלל לה' ואבוא בהם גם אני להודו' לה' :
<b style="color: gray;">תורה תמימה</b> איכא דאמרי אידלי כוליה עד דמטא לפתחא דגן עדן רמא קלא פתחו לי בבא אמרו ליה זה השער לה' וגו' אמר להון אנא נמי מלכא אנא מיחשב חשיבנא הבו לי מידי יהבו ליה גולגלתא חדא אתייה תקליה לכוליה דהבא וכספא דידיה בהדיה לא הוה מתקליה אמר להון לרבנן מאי האי אמרי גולגלתא דעינא דבישרא ודמא דלא קא שבע אמר להו ממאי דהכי הוא שקלי קלילי עפרא וכסייה לאלתר תקלא דכתיב שאול ואבדון לא תשבענה וגו'<small><span style="color: gray;">תמיד לב ע"ב</span></small>
<b style="color: gray;">מלבי"ם פירוש המילות</b> זה השער לה', שהיה להמלך שער מיוחד שבו היה נכנס לבהמ''ק (כמ''ש ביחזקאל סי' מ''ד ומ''ו), ואמר שעתה צדיקים יבואו בו שהרשה להם ליכנס עמו בשער ההוא :
<h3>{כא}</h3>
א֭וֹדְךָ כִּ֣י עֲנִיתָ֑נִי וַתְּהִי־לִ֝֗י לִֽישׁוּעָֽה׃
<b style="color: gray;">מצודת דוד</b> כי עניתני . כי ענית לי בעת קראי לך והיית לי לישועה :
<b style="color: gray;">מצודת ציון</b> עניתני . מלשון עניה ותשובה :
<b style="color: gray;">תורה תמימה</b> א"ר שמואל בר נחמני א"ר יונתן אודך כי עניתני אמר דוד אבן מאסו הבונים היתה לראש פנה אמר ישי מאת ה' היתה זאת אמרו אחיו זה היום עשה ה' אמר שמואל אנא ה' הושיעה נא אמרו אחיו אנא ה' הצליחה נא אמר דוד ברוך הבא בשם ה' אמר ישי ברכנוכם מבית ה' אמר שמואל אל ה' ויאר לנו אמרו כולן אסרו חג בעבותים אמר שמואל אלי אתה ואודך אמר דוד אלהי ארוממך אמרו כולן:<small><span style="color: gray;">פסחים קיט ע"א</span></small>
<b style="color: gray;">מלבי"ם פירוש המילות</b> אודך, (מתחיל להודות בפתח השער מבפנים), אני נותן הודאה על שעניתני ביסורים, כי ע''י כן ותהי לי לישועה, כמ''ש אודך ה' כי אנפת בי ישוב אפך ותנחמני :
<h3>{כב}</h3>
אֶ֭בֶן מָאֲס֣וּ הַבּוֹנִ֑ים הָ֝יְתָ֗ה לְרֹ֣אשׁ פִּנָּֽה׃
<b style="color: gray;">רש"י</b> אבן מאסו הבונים . עם שהיו שפל בין האומות :
<b style="color: gray;">מצודת דוד</b> אבן מאסו . עם כי הייתי אני דוד כמו האבן אשר מאסו הבונים לתתו בבנין עתה אני אבן הניתן בראש הזויות ( כי הדרך לתת האבן המשובח ביותר בפנת הכותל להיות נראה משתי הרוחות ) :
<b style="color: gray;">מצודת ציון</b> פנה . זוית :
<b style="color: gray;">מלבי"ם פירוש המילות</b> אבן, המלכות תצויר כבנין כמ''ש כ''פ, והמלך הוא יסוד הבנין כמ''ש הנני יסד בציון אבן (ישעיה כ''ח), שנאמר על חזקיה, והבונים מאסו בו אז, כי עמדו אז שבנא וסייעתו לחלוק על מלכותו, ובכ''ז היתה לראש פנה, וזה לא היה בדרך הטבע, רק.
<h3>{כג}</h3>
מֵאֵ֣ת יְ֭הוָה הָ֣יְתָה זֹּ֑את הִ֖יא נִפְלָ֣את בְּעֵינֵֽינוּ׃
<b style="color: gray;">רש"י</b> מאת ה' היתה זאת . כך יאמרו הכל :
<b style="color: gray;">מצודת דוד</b> מאת ה' וגו' . ולא בכח ידינו : היא נפלאת . הדבר ההיא נפלאה היא בעינינו ולא נוכל לדעת איך היתה גאולה שלמה כ''כ מה שלא יורה עליו הטבע :
<b style="color: gray;">מצודת ציון</b> נפלאת . מכוסה ונעלם כמו והוא פלאי ( שופטים יג ) :
<b style="color: gray;">מלבי"ם פירוש המילות</b> מאת ה' היתה זאת, והיא נפלאת בעינינו, כי היה עפ''י נס ופלא, ולכן.
<b style="color: gray;">מלבי"ם ביאור המילות</b> נפלאת. התי''ו תמורת ה''א, כמו וחטאת עמך (שמות ה') :
<h3>{כד}</h3>
זֶה־הַ֭יּוֹם עָשָׂ֣ה יְהוָ֑ה נָגִ֖ילָה וְנִשְׂמְחָ֣ה בֽוֹ׃
<b style="color: gray;">מצודת דוד</b> זה היום . יום הגאולה ההיא עשה ה' ולזה נגילה ונשמחה בו כי בוודאי לעולם תהיה לא כמעשה בשר ודם שאינו מתקיים :
<b style="color: gray;">מצודת ציון</b> נגילה . מל' גילה ושמחה :
<b style="color: gray;">מלבי"ם פירוש המילות</b> זה היום עשה ה', הוא מיוחס לה', ובו נגילה ונשמחה, בה' נשמח לא בהתשועה עצמה. כי עקר השמחה היא מה שנודע לנו שה' עמנו ושנתן ליראיו נס להתנוסס :
<b style="color: gray;">מלבי"ם ביאור המילות</b> נגילה ונשמחה. הגיל על דבר חדש והוא בעת התשועה, והשמחה היא תמידית אח''כ (כנ''ל כ''ב ב') :
<h3>{כה}</h3>
אָנָּ֣א יְ֭הוָה הוֹשִׁ֘יעָ֥ה נָּ֑א אָֽנָּ֥א יְ֝הוָ֗ה הַצְלִ֘יחָ֥ה נָּֽא׃
<b style="color: gray;">מצודת דוד</b> אנא ה' . אבקש את ה' הושיעה עתה והצליחה עתה :
<b style="color: gray;">מלבי"ם פירוש המילות</b> אנא, (מתפללים כולם). {{{א}}} שיושיעם ה' מני צר, {{{ב}}} שיצליחם בכל מעשיהם מעתה ועד עולם :
<h3>{כו}</h3>
בָּר֣וּךְ הַ֭בָּא בְּשֵׁ֣ם יְהוָ֑ה בֵּ֝רַֽכְנוּכֶ֗ם מִבֵּ֥ית יְהוָֽה׃
<b style="color: gray;">רש"י</b> ברוך הבא בשם ה' . יאמרו למביאי הבכורי' ולעולי הרגלים : ברכנוכם . ברכנו אתכם :
<b style="color: gray;">מצודת דוד</b> ברוך הבא . ברוך יהיה הבא לבית המקדש להקריב קרבנות בעבור שם ה' . ברכנוכם . ברכנו אתכם בברכה הבאה מבית ה' ר''ל מהשוכן בה :
<b style="color: gray;">מלבי"ם פירוש המילות</b> ברוך, (עתה יוצאים כהני המקדש מבית ה' לקבל פני המלך), הם מברכים את המלך בברכת כהנים, ובאשר בברכת כהנים אמר ושמו את שמי על בני ישראל ואני אברכם, אומרים ברוך הבא בשם ה', שכבר שם שם ה' על ב''י ובשמו באו למקדשו, לכן ברכנוכם מבית ה', שהברכה יוצאת מביתו מאת השוכן בו, והוא יברך (וזה נגד יברכך ה' וישמרך) :
<h3>{כז}</h3>
אֵ֤ל ׀ יְהוָה֮ וַיָּ֪אֶר לָ֥נוּ אִסְרוּ־חַ֥ג בַּעֲבֹתִ֑ים עַד־קַ֝רְנ֗וֹת הַמִּזְבֵּֽחַ׃
<b style="color: gray;">רש"י</b> אסרו חג בעבותים . הזבחים והחגיגות שהיו נקיים ובדוקין ממום קושרין בכרעי מטותיהם עד שיביאום לעזרה בקרנות המזבח , ויש לפתור כל סוף המזמור הזה מלא אמות כי אחיה בדוד עצמו : [ יח* ] יסור יסרני יה . על מעשה בת שבע ביסורין כגון תחת הכבשה ישלם ארבעתים ( שמואל ב י''ב ) ששה חדשים נצטרע דוד . ולמות לא נתנני . שנאמר גם ה' העביר חטאתך לא תמות ( שם ) : [ יט* ] פתחו לי שערי צדק . ואלו הן שערי צדק אותם השערים של בתי כנסיות ומדרשות אשר הם לה' והצדיקים באים בהם : [ כא* ] אודך כי עניתני . מכאן ואילך אמר דוד ושמואל וישי ואחי דוד כמו שמפורש בערבי פסחים מי שאמר זה לא אמר זה :
<b style="color: gray;">מצודת דוד</b> אל ה' . ה' הוא חזק ואמיץ והוא האיר לנו לזאת אסרו הקרבן בעבותות להיות נשמר עד יבוא זמן השחיטה לתת הדם על קרנות המזבח ( כי עיקר הקרבן זריקת הדם ) :
<b style="color: gray;">מצודת ציון</b> אסרו . קשרו : חג . הקרבן נקרא חג על כי רוב הקרבנות באים בחג : בעבותים . בחבלי עבות : קרנות . הם הבליטות שבראש המזבח :
<b style="color: gray;">תורה תמימה</b> תנא רבות וארוכות וגבוהות אחד עשר אמה כדי שיהו גוחות על המזבח אמה אמר מרימר משום מר זוטרא שמע מינה על היסוד מנח להו דאי סלקא דעתך אארעא מנח להו מכדי עלה אמה וכנס אמה זהו יסוד עלה חמש וכנס אמה זהו סובב עלה שלש זהו מקום הקרנות גוחות על גבי המזבח היכי משכחת לה אלא לאו ש"מ איסוד מנח להו שמע מינה אמר רבי אבהו מאי קראה שנאמר אסרו חג בעבותים עד קרנות המזבח וכו'.<small><span style="color: gray;">סוכה מה ע"א</span></small>
<b style="color: gray;">מלבי"ם פירוש המילות</b> אל, באשר יצאו לקראתו באבוקות של אור, כמ''ש על כן באורים כבדו ה', משיב אל ה' ויאר לנו, (וזה נגד יאר ה' פניו אליך), והמלך מצוה את הכהנים אסרו חג, שיאסרו הקרבן שהביא ויובילוהו עד קרנות המזבח להקריבו, וה' ישא פניהם לקבל קרבנם, כמ''ש הקריבהו נא לפחתך הישא פניך, שקבלת הקרבן הוא נשיאת פנים (וזה נגד ישא ה' פניו) :
<b style="color: gray;">מלבי"ם ביאור המילות</b> חג. קרבן חגיגה :
<h3>{כח}</h3>
אֵלִ֣י אַתָּ֣ה וְאוֹדֶ֑ךָּ אֱ֝לֹהַ֗י אֲרוֹמְמֶֽךָּ׃
<b style="color: gray;">מצודת דוד</b> אלי אתה . הלא אתה חזקי מעולם ולזה אודך וארוממך :
<b style="color: gray;">מלבי"ם פירוש המילות</b> אלי אתה ואודך, הוא הודאה על הטובה, וארוממך להגיד שבחיך הכוללים, ומצוה לכולם הודו לה' :
<b style="color: gray;">מלבי"ם ביאור המילות</b> ואודך, ארוממך. עי' ישעיה (כ''ה א') :
<h3>{כט}</h3>
הוֹד֣וּ לַיהוָ֣ה כִּי־ט֑וֹב כִּ֖י לְעוֹלָ֣ם חַסְדּֽוֹ׃
<b style="color: gray;">מצודת דוד</b> הודו . ואתם כולכם הודו לה' כי טוב הוא כי עושה חסד לעולם :
<h2>תהילים פרק-קיט</h2>
<h3>{א}</h3>
אַשְׁרֵ֥י תְמִֽימֵי־דָ֑רֶךְ הַֽ֝הֹלְכִ֗ים בְּתוֹרַ֥ת יְהוָֽה׃
<b style="color: gray;">מצודת דוד</b> אשרי תמימי דרך . ההלול והשבח של ההולכים בדרך תמים הוא בעבור כי הולכים בתורת ה' זהו דרך חיים ואין זולתה :
<b style="color: gray;">מצודת ציון</b> אשרי . ענינו הלול ושבח : תמימי . מלשון תם . ( ב ) נוצרי . שומרי : עדותיו . הם המצות שהם לעדות על חדוש העולם כשבת ומועדים וכיוצא :
<b style="color: gray;">תורה תמימה</b> אמר רבי אלעזר א"ר אבינא כל האומר תהלה לדוד בכל יום שלש פעמים מובטח לו שהוא בן העולם הבא מאי טעמא אילימא משום דאתיא באל"ף בי"ת נימא אשרי תמימי דרך דאתיא בתמניא אפין אלא משום דאית ביה פותח את ידך נימא הלל הגדול דכתיב ביה נותן לחם לכל בשר אלא משום דאית ביה תרתי וכו'.<small><span style="color: gray;">ברכות ד ע"ב</span></small>
<b style="color: gray;">מלבי"ם פירוש המילות</b> התפלה הזו נאמרה בתמניא אפי, וכאשר דקדקנו בה ראיתי, כי בזו התפלה שהיא ערוכה על שילך בתורת ה' וישמור מצותיו, באו בכל סדר ששה פרטים, שהם תורה עדות פקודים מצות חקים משפטים, והם הששה דברים שחשב במזמור השמים מספרים כבוד אל, שבמקום יראת ה' אמר פה חקים, גם באו בחרוזים הנותרים דבריך או אמרתיך או דרכים, ובזה נבא אל הבאור :
(א) (תורה) אשרי תמימי דרך, גדר התום דרך שלא יהיה בדרכו מום וחסרון, והוא מי שדרכו הטוב קבוע לא ישתנה ולא ימוט בשום זמן, והוא ע''י שיעשה כל מעשיו לשם ה' לא לשם פניה חיצונית מתועלת עצמו, וזה א''א רק אם הולך בתורת ה', שאז דרכו קבועה עפ''י התורה ויעשה כל מעשיו לשם ה' שצוה כן בתורתו, משא''כ הדרכים שתקנו הפילוסופים עפ''י החקירה האנושית, לא יעמדו תמיד, כי אם יעלה על לבו שישיג איזה ריוח ותועלת בדרך ההפך יטה מני דרכו. אחר שיסוד דרכו אינו הטוב והאושר רק המועיל ורק השכל האנושי, ובזה קל לנטות מני דרך וא''א שיהיה תמים דרך :
<b style="color: gray;">מלבי"ם ביאור המילות</b> תורה, מצות, עדות, פקודים, חוקים, משפטים. תורה היא כלל תורת ה' שבאו בה למודים באמונות ודעות ובמדות ובכל הנהגת האדם, ומצות הם מצות התורה בכלל, וחקים הם מצות שאין להם טעם. ומשפטים הם בין אדם לחברו ויש להם טעם, ועדות הם הספורים הבאים להעיד על גדולתו של יוצר בראשית והנהגתו והפקודים הם מצות שמופקד בם לזכר ענינים פרטים :
<h3>{ב}</h3>
אַ֭שְׁרֵי נֹצְרֵ֥י עֵדֹתָ֗יו בְּכָל־לֵ֥ב יִדְרְשֽׁוּהוּ׃
<b style="color: gray;">מצודת דוד</b> בכל לב ידרשוהו . כאשר ידרשוהו בכל לב לדעת תוכן הדבר ואמתתו :
<b style="color: gray;">מלבי"ם פירוש המילות</b> (עדות) אשרי נוצרי עדותיו, החלק הנקרא עדות הם הספורים המעידים שה' ברא העולם וחדשו ושהוא משכיר ומעניש ומשדד הטבע, כמו ספורי מעשה בראשית וענין אדם והדורות עד יציאת מצרים, שמעידים על כל אלה הדברים, והנה הפילוסופים הדורשים וחוקרים בעניני האלהות, אין דורשים בכל לב, כי לבם חלוק ומסופק, אבל הנוצרים עדותיו כבר קבלו יסודות אלה מדרך הקבלה והאמונה ואין מסתפקים עוד, וא''כ דרישתם ועיונם בענינים האלהיים הם בכל לב ובלי שום ספק :
<h3>{ג}</h3>
אַ֭ף לֹֽא־פָעֲל֣וּ עַוְלָ֑ה בִּדְרָכָ֥יו הָלָֽכוּ׃
<b style="color: gray;">רש"י</b> אף לא פעלו עולה . אשריהם אם כל זה בהם : בדרכיו הלכו . אע''פ שלא פעלו עולה אין שכרם שלם אא''כ בדרכיו הלכו וכן הוא אומר ( לעיל לה ) סור מרע ועשה טוב אע''פ שאתה סר מרע אין הכל שלם אלא אם כן תעשה טוב ( מדרש אגדה ) :
<b style="color: gray;">מצודת דוד</b> אף וגו' . ר''ל אף אם לא פעלו עולה בשב ואל תעשה לא היה די להם בזה כ''א עוד הלכו בדרכי התורה והמצוה לקיימם בקום ועשה :
<b style="color: gray;">מלבי"ם פירוש המילות</b> אף, ומלבד שהעדות מועיל לדרישה ועיון, מועיל ג''כ בחלק המעש שלאחר שעדיות אלה מלמדים דרכי ה' והנהגתו להעניש לכל עושי עול כמו שהעניש דור המבול וחטאת סדום והמצרים, עי''כ ישמרו ולא פעלו עולה, אחר שבדרכיו הלכו, ורואין שדרכיו כולם צדק ומשפט אל אמונה ואין עול, ואמר אף לא פעלו עולה שהפעל הוא העסק בדבר (וזה הבדלו מן מעשה) ר''ל אף אין עוסקים בענין שיש בו עולה אף שאין גומרים המעשה :
<b style="color: gray;">מלבי"ם ביאור המילות</b> פעלו. פעל הוא העסק, וזה הבדלו מן מעשה (כנ''ל כ''ח ד') :
<h3>{ד}</h3>
אַ֭תָּה צִוִּ֥יתָה פִקֻּדֶ֗יךָ לִשְׁמֹ֥ר מְאֹֽד׃
<b style="color: gray;">מצודת דוד</b> אתה . הלא אתה ה' צויתה פקודיך ואין ראוי א''כ להקל בהם ראש ונכון הוא לשמור מאוד :
<b style="color: gray;">מלבי"ם פירוש המילות</b> (פקודים) אתה צוית, הפקודים הם המצות שיש בהם עדות על מעשה ה' והשגחתו, כמו מצות תפילין שבת ומועדים וכדומה, ונקראים פקודים שבהם מופקדים הדברים שהם מורים עליהם, וע''ז אחר שהזכיר את העדות מזכיר את הפקודים, שה' צוה אותם שעל ידם יזכרו את העדות שהם מופקדים וצרורים בהם, וצריך לשמרם מאד כדברים שבו צרור פנינים ודברים יקרים :
<h3>{ה}</h3>
אַ֭חֲלַי יִכֹּ֥נוּ דְרָכָ֗י לִשְׁמֹ֥ר חֻקֶּֽיךָ׃
<b style="color: gray;">רש"י</b> אחלי יכונו דרכי . אל''ף יסוד בתיבה הנופל ממנו לפרקי' כמו אל''ף שבאחותי באזניכם ( איוב יג ) ואל''ף של אסוך שמן ( מלכים ב ד ) אחלי תפלותי אלו הן שיכונו דרכי וכן ( שם ה' ) אחלי אדני לפני הנביא אשר בשמרון וגו' צורכי אדוני להתפלל שילך לפני הנביא אשר בשומרון ולשון אחליות שוהיי''ט בלע''ז כאדם האומר הלואי והייתי נביא וחכם :
<b style="color: gray;">מצודת דוד</b> אחלי . אבקש מה' שיהיו דרכי נכונים לשמור חוקיך ר''ל לסייע אותי מן השמים :
<b style="color: gray;">מצודת ציון</b> אחלי . ענין בקשה כמו אחלי אדוני לפני הנביא ( מ''ב ה ) :
<b style="color: gray;">מלבי"ם פירוש המילות</b> (חקים) אחלי, אמנם החלק הנקרא חקים שהם המצות שאין להם טעם, והם מתנגדים ליצר הלב, כי היצר משיב עליהם אחר שלא נודע טעמם, וכל עוד שדרכי האדם אינם שלמים עם ה' בקל שישמע ליצרו ויעבור עליהם, ולכן בקש שיהיו דרכיו מוכנים על אופן שישמור את החקים :
<b style="color: gray;">מלבי"ם ביאור המילות</b> אחלי. תפלה ובקשה, כמו חל נא את פני ה' והא' נוספת :
<h3>{ו}</h3>
אָ֥ז לֹא־אֵב֑וֹשׁ בְּ֝הַבִּיטִ֗י אֶל־כָּל־מִצְוֹתֶֽיךָ׃
<b style="color: gray;">מצודת דוד</b> אז . כשהיו דרכי נכונים אז לא אבוש בהביטי אל כל מצותיך כי מי שלא קיים המצות הוא בוש ונכלם כשרואה המצות ההם כתובים בתורה :
<b style="color: gray;">מלבי"ם פירוש המילות</b> (מצות) אז לא אבוש, כי המצות רובם י''ל טעם, אולם אם יבעט בהחקים ולא יקבל רק דברים שידע טעמם, יבוש אם יביט אל כל המצות, שגם במצות יש רבים שלא כל אדם ישיג טעמם האמתי, ואם כן יבוש אם ימצא מקצת מצות שלא יבין טעמם, אמנם אחר שיקבל גם את החקים שטעמם נסתר לגמרי בשיאמין שה' יודע סודם, כ''ש שישמור המצות שמושכלים קצת הגם שלא ישיג כל פרטיהם :
<h3>{ז}</h3>
א֭וֹדְךָ בְּיֹ֣שֶׁר לֵבָ֑ב בְּ֝לָמְדִ֗י מִשְׁפְּטֵ֥י צִדְקֶֽךָ׃
<b style="color: gray;">מצודת דוד</b> בלמדי . כשאלמוד משפטי צדקך אדע אז איך אודך ביושר לבב :
<b style="color: gray;">מלבי"ם פירוש המילות</b> (משפטים) אודך, אולם החלק הנקרא משפטים שכולם טעמם מבואר ומושג ע''י התבונה, אמר שעל החלק הזה אודך ביושר לבב, ומבואר אצלנו ששם ישר נאמר על הבינה, ויושר לבב הוא מי שבינת לבו רחבה עד שמשיג כל דבר ע''י בינתו שהוא כח חד העובר בין כל הדברים להשיג ולהוציא דבר מדבר, וכשלבו מלא רוח בינה נקרא יושר לבב, וזה יהיה בלמדי משפטי צדקך כי ילמדם ויבין צדקם וישרם :
<b style="color: gray;">מלבי"ם ביאור המילות</b> ישר לבב. שלא נמצא שום עקום בלב, וגדרו התבאר בפי' משלי :
<h3>{ח}</h3>
אֶת־חֻקֶּ֥יךָ אֶשְׁמֹ֑ר אַֽל־תַּעַזְבֵ֥נִי עַד־מְאֹֽד׃
<b style="color: gray;">מצודת דוד</b> עד מאוד . הוא הפוך כאילו אמר את חוקיך אשמור עד מאוד ר''ל מחשבתי לשמור מאוד חוקיך לכן אל תעזבני לבל יהיה לי שום מניעה :
<b style="color: gray;">מלבי"ם פירוש המילות</b> (חקים) את חקיך, הוסיף שע''י שיבין היטב החלק הנקרא משפטים, עי''כ ישמור מאד את החקים, אף שלא נודע טעמם, כי ממה שימצא בינה במשפטים ידע כי יש דעה והשכל גם בהחקים, כמ''ש אשר ישמעון את החקים האלה ואמרו רק עם חכם ונבון הגוי הגדול הזה כי מי גוי גדול אשר לו חקים ומשפטים צדיקים, שע''י שיראו שהמשפטים צדיקים יבינו כי כן גם החקים צודקים ויש בהם טעמים מחוכמים, וז''ש שע''י המשפטים את חקיך אשמור עד מאד, ואתה ה' אל תעזבני בהשפעת רוח קדשך ממרום על זה :
<b style="color: gray;">מלבי"ם ביאור המילות</b> עד מאד. דבוק עם חקיך אשמור :
<h3>{ט}</h3>
בַּמֶּ֣ה יְזַכֶּה־נַּ֭עַר אֶת־אָרְח֑וֹ לִ֝שְׁמֹ֗ר כִּדְבָרֶֽךָ׃
<b style="color: gray;">מצודת דוד</b> במה . באיזה ענין יעשה את ארחו זכאי בעת ירגיל עצמו מנערותו לילך באורח מישור : לשמור כדברך . ר''ל לא יאמר אי אפשי בעבירה אלא יאמר אפשי בו אבל אשמור בדבר ה' :
<b style="color: gray;">מלבי"ם פירוש המילות</b> (דברים) במה יזכה, נגד מ''ש אשרי תמימי דרך ההולכים בתורת ה' שלא יצויר שיהיה דרכו תמים רק ע''י התורה, הוסיף כי חוץ מזה, הגם שיוכל לזכות את דרכו לא יוכל לזכות את ארחו, שיש הבדל בין דרך ובין ארח, שדרך הוא הדרך הגדול הקבוע, וארח הוא המסתעף מן הדרך הגדול והולך אל הצד, והדרך הגדול כמו דרך הרחמים דרך הנדיבות דרך הענוה וכדומה הוא נטוע בכל הנפשות ואפשר שימצאנה האדם בשכלו, רק שאינו תמים רק ע''י התורה, אבל הארחות הקטנות זה א''א שידע כלל משיקול דעתו, כמו בדרך הנדיבות למי ינדב וכמה ינדב ואיך יתנהג בזה בכל עת ובכל מקום ובכל ענין, ובפרט הנער שלא השכיל עדיין בשכלו א''א שידע זאת רק ע''י התורה, ועז''א במה יזכה נער את ארחו, זה א''א רק על ידי שישמור כדברך :
<b style="color: gray;">מלבי"ם ביאור המילות</b> ארחו. ההבדל בין דרך, ארח, עי' למעלה (כ''ה ד') :
<h3>{י}</h3>
בְּכָל־לִבִּ֥י דְרַשְׁתִּ֑יךָ אַל־תַּ֝שְׁגֵּ֗נִי מִמִּצְוֹתֶֽיךָ׃
<b style="color: gray;">מצודת דוד</b> אל תשגני . אל תשימני שוגה מלהבין מצותיך ר''ל תן בלבי בינה להבין על בוריה :
<b style="color: gray;">מצודת ציון</b> תשגני . מלשון שגגה ומשגה :
<b style="color: gray;">מלבי"ם פירוש המילות</b> (מצות) בכל לבי, נגד מ''ש שנוצרי עדותיו בכל לב ידרשוהו, אמר שכבר הגיע למדרגה זו ובכל לבי דרשתיך, אולם לפעמים ע''י רוב הדרישה ישגה במצות ה' ויסמך על סברתו ועיונו, כמ''ש שלמה אני ארבה ולא אסור, ויש הבדל בין שגיאה ובין שגגה, ששגיאה הוא טעות עיוני, ושגגה שאחריו מ' מורה שע''י שגיאה אינו עושה את הדבר, וע''ז בקש אל תשגני ממצותיך, שלא אטעה ע''י רוב הדרישה לבטל איזה מצוה ממצות התורה :
<b style="color: gray;">מלבי"ם ביאור המילות</b> תשגני. ההבדל בין שגה ובין שגג בס' התו''ה (ויקרא ס' רמ''ג) :
<h3>{יא}</h3>
בְּ֭לִבִּי צָפַ֣נְתִּי אִמְרָתֶ֑ךָ לְ֝מַ֗עַן לֹ֣א אֶֽחֱטָא־לָֽךְ׃
<b style="color: gray;">רש"י</b> בלבי צפנתי . לא נתתיה להשתכח ממני :
<b style="color: gray;">מצודת דוד</b> בלבי צפנתי . שמורים הם בלבי למען לא אחטא לך כי אם אשכח מה מהם אהיה נלכד בחטא בבלי דעת :
<b style="color: gray;">מצודת ציון</b> צפנתי . ענין הטמנה :
<b style="color: gray;">תורה תמימה</b> אמר ר' חייא בר אבא אמר רבי יוחנן כל המורה הלכה בפני רבו וכו' אמר רבי חנינא נקרא חוטא שנאמר בלבי צפנתי אמרתך למען לא אחטא לך וכו'.<small><span style="color: gray;">עירובין סג ע"א</span></small>
<b style="color: gray;">מלבי"ם פירוש המילות</b> (אמרתך) בלבי, ונגד מ''ש אף לא פעלו עולה, ע''י שבדרכיו הלכו, בכ''ז יצוייר חטא, כי יש הבדל בין חטא ובין עולה, שמקור העולה הוא בדרכי הבינה, והחטא הוא הנטיה מדרכי החכמה וידוע שאדם אין צדיק בארץ אשר לא יחטא, כי החסרון דבוק עמו בטבע, וע''ז אינו מועיל מה שמשיג דרכי ה' ויודע בבינתו מה שהוא עולה, שבכ''ז יצויר שיחטא ע''י שיתגבר ציור הרע שבנפש, למשל כח התאוה או הגאוה וכדומה, ונגד זה אין תקנה רק אם אמרות ה' צפונים בלבו וחרותים על לוחותיו, שהלב הוא הכח המושל, שמדי יעלה בלבו ציור של איזה חטא ימצא אמרת ה' כתוב ומזהיר אותו בל ימשול ציור זה בלבו, בזה ע''י שבלבי צפנתי אמרתך לא אחטא לך :
<h3>{יב}</h3>
בָּר֖וּךְ אַתָּ֥ה יְהוָ֗ה לַמְּדֵ֥נִי חֻקֶּֽיךָ׃
<b style="color: gray;">מצודת דוד</b> ברוך . אומר אני ברוך אתה ה' על נתינת חוקיך ואשאל ממך שתלמדני אותם ר''ל תן בלבי בינה להבינם :
<b style="color: gray;">מלבי"ם פירוש המילות</b> (חקים) ברוך אתה ה', נגד מ''ש אחלי יכונו דרכי לשמור חקיך, אמר שכבר נתקבלה תפלתו, והוא שומר חקי ה' ומברך ה' על זה, אבל הוסיף לבקש למדני חקיך, שילמד אותו תוכן ענינם וסודם בדרך לימוד :
<h3>{יג}</h3>
בִּשְׂפָתַ֥י סִפַּ֑רְתִּי כֹּ֝֗ל מִשְׁפְּטֵי־פִֽיךָ׃
<b style="color: gray;">מצודת דוד</b> בשפתי . כי משפטי התורה ספרתי בשפתי ללמדם לזולתי א''כ כשתלמדני אועיל גם לזולתי :
<b style="color: gray;">מלבי"ם פירוש המילות</b> (משפטים) בשפתי ונגד חלק המשפט שאמר אודך ביושר לבב בלמדי משפטי צדקך שהשיג אותם בבינתו ולמד אותם, הוסיף עתה, שכבר הגיע בהם לידיעה ברורה, עד שידע אותם מן השפה ולחוץ, עד שבשפתי ספרתי משפטי פיך, ומבואר אצלנו בפי' משלי שהשפה היא החיצונית נגד הפה, והשפה תרמוז על דברי דעת, והפה על דברי חכמה, והלשון על דברי בינה, ועז''א שמשפטי פיך היינו המשפטים שהם בנוים על יסודות החכמה שמכונים בפה, שהוא כבר השיג אותם בבינתו, כמ''ש אודך ביושר לבב שהיא הבינה כנ''ל, הוסיף בידיעתם עד שבאו אצלו לכלל דעת, שהיא ידיעה ברורה כידיעת המוחשים והמושכלות ראשונות, עד שספר אותם בשפתיו, ואמר ספרתי, כי יש הבדל בין סיפור להגדה, שהספור בא גם על דבר ידוע שיספר ענינו באורך, וכן היו אצלי כדברים ידועים שאספר פרטיהם וחלקיהם באורך :
<b style="color: gray;">מלבי"ם ביאור המילות</b> בשפתי. ההבדל בין ספור להגדה למעלה (י''ט ב') :
<h3>{יד}</h3>
בְּדֶ֖רֶךְ עֵדְוֹתֶ֥יךָ שַׂ֗שְׂתִּי כְּעַ֣ל כָּל־הֽוֹן׃
<b style="color: gray;">מצודת דוד</b> בדרך . שמחתי בהיותי הולך בדרך עדותיך כמו השמח על רבוי הון :
<b style="color: gray;">מלבי"ם פירוש המילות</b> (עדות) בדרך עדותיך, כבר בארנו ההבדל בין דרך ובין ארח, שדרך הוא הגדול ואורחות הם הקטנות, והעדות הם הספורים שבתורה המעידים על השגחת ה' ועזוזו ושכרו וענשו, והפקודים הם המצות המעשיות המורים על ענינים אלה בפרטות, כמו מצה מרור סוכה בכור, שכ''א מורה על פרט מיוחד שזה נקרא ארח, והעדות מורים על דברים כוללים שזה נקרא דרך, וע''כ אמר שבדרך עדותיך ששתי כעל כל הון, כי מצא בם כל הון יקר וסגולת האמונה אשר אספם בנפשו :
<b style="color: gray;">מלבי"ם ביאור המילות</b> (יד-טו) בדרך, ארחתיך. למעלה (כ''ה ד') :
<h3>{טו}</h3>
בְּפִקֻּדֶ֥יךָ אָשִׂ֑יחָה וְ֝אַבִּ֗יטָה אֹרְחֹתֶֽיךָ׃
<b style="color: gray;">מצודת דוד</b> ואביטה . אביט בכוונת הלב ולא מן השפה ולחוץ כ''א לקיים וללכת באורחותיך :
<b style="color: gray;">מצודת ציון</b> אשיחה . ענין דבור :
<b style="color: gray;">מלבי"ם פירוש המילות</b> (פקודים) בפקודיך אשיחה, שהם מורים על הפרטיים, כמו כי בסוכות הושבתי את בני ישראל, כי בחפזון יצאת מארץ מצרים, כי לי כל בכור בבני ישראל, ובזה אביטה אורחותיך הפרטיים :
<h3>{טז}</h3>
בְּחֻקֹּתֶ֥יךָ אֶֽשְׁתַּעֲשָׁ֑ע לֹ֭א אֶשְׁכַּ֣ח דְּבָרֶֽךָ׃
<b style="color: gray;">רש"י</b> אשתעשע . אתעסק כמו ישעה האדם על עושהו ( ישעיה י''ז ) ואל ישעו בדברי שקר ( שמות ה' ) :
<b style="color: gray;">מצודת דוד</b> אשתעשע . בכל עת אני משתעשע בהם למען לא אשכח מה מהם :
<b style="color: gray;">מצודת ציון</b> אשתעשע . ענינו התעסקות בדבר מה לשמוח כמו ושעשע יונק ( ישעיה יא ) :
<b style="color: gray;">מלבי"ם פירוש המילות</b> (חקים) בחקתיך אשתעשע, מוסיף שגם החקים יהיו לו כדבר שאדם משתעשע בו מרוב אהבתו, כי באמונתו כי בם חלקת מחוקק ספון סודות עליונים לשלמות הנפש, יהיה לו החלק הזה נטע שעשועיו, כי זה העד שנפשו עליונה והליכתה בקדש בענין פלאיי, שמצד התקשרה עם אלהים יחויב לעשות לאשרה ושלימותה מעשים פלאים נשגבים מבינת אדם, ולכן על חלק זה אמר יראת ה' טהורה עומדת לעד, כי זה מורה על נצחיות הנפש ותעלומתה וזה שעשוע הנפש, ולא אשכח דברך שלא יהיו אצלי כדבר שאין לו טעם שדרך לשכחו, כי יהיו יקרים וחשובים בעיניו עד שיזכרם תמיד :
<h3>{יז}</h3>
גְּמֹ֖ל עַֽל־עַבְדְּךָ֥ אֶֽחְיֶ֗ה וְאֶשְׁמְרָ֥ה דְבָרֶֽךָ׃
<b style="color: gray;">רש"י</b> גמול על עבדך . דבר שאחיה בו בגמול חסדך :
<b style="color: gray;">מצודת דוד</b> גמול . ר''ל גמול חסד על עבדך שאחיה למען אשמור דבריך ולא בעבור הנאות עוה''ז :
<b style="color: gray;">מלבי"ם פירוש המילות</b> (דברים) גמול על עבדך, אמנם יש מונעים הרבה אשר יעיקו את האדם מהשגת השלימות, והם קוצר החיים וקוצר המשיג ועומק המושג ורוב ההוצאות וטרדות הזמן להשיג הצרכים, וכמ''ש הרמב''ם במורה, וגם מה שנראה בעולם מרוע ההנהגה שהרשעים מצליחים והצדיקים מבוזים, ועל קוצר החיים בקש גמול על עבדך אחיה ומבואר אצלנו שהגמול הוא מה שעושה לחבירו ע''י התפעליות אהבה או שנאה, ר''ל שמצד שנפשי חושקת ללכת בתורתך ראוי שתגמול לה באהבתך בל יעצור בעדה המות, כמ''ש למנות ימינו כן הודע ונביא לבב חכמה ובאר שלא בקש את החיים בעבור עצמם רק כדי שעי''כ אשמרה דברך :
<b style="color: gray;">מלבי"ם ביאור המילות</b> גמול. כנ''ל (קט''ז ז') :
<h3>{יח}</h3>
גַּל־עֵינַ֥י וְאַבִּ֑יטָה נִ֝פְלָא֗וֹת מִתּוֹרָתֶֽךָ׃
<b style="color: gray;">רש"י</b> נפלאות מתורתך . דברים המכוסים בה שאינם מפורשים בה : מתורתך . נפלאים מפירושי תורתך שאינם מפורשים בה ( מצאתי ) :
<b style="color: gray;">מצודת דוד</b> גל עיני . האר עיני להבין מתורתך דברים נפלאים ומכוסים :
<b style="color: gray;">מצודת ציון</b> גל . מלשון גלוי :
<b style="color: gray;">מלבי"ם פירוש המילות</b> (תורה) גל, ונגד עומק המושג בקש שיגול עיניו, שגלות עינים הוא להשיג דבר יותר על כח טבעו, וע''י הופעה ורוח הקדש, עד שאוכל להביט הנפלאות שבתורתך, הגם שהם פלואים ומכוסים סגור חותם צר :
<h3>{יט}</h3>
גֵּ֣ר אָנֹכִ֣י בָאָ֑רֶץ אַל־תַּסְתֵּ֥ר מִ֝מֶּ֗נִּי מִצְוֹתֶֽיךָ׃
<b style="color: gray;">רש"י</b> גר אנכי בארץ . ימים מועטים : אל תסתר ממני . מצותך הנעלמות שאוכל לקיימם שאם לא עכשיו אימתי :
<b style="color: gray;">מצודת דוד</b> גר . הלא אני בארץ כגר הזה שמעט זמן יושב במקום גרותו ושואף הוא אל מקום מולדתו כן שני חיי מעטים ושואף אני לשוב למקור נשמתי ולזה אל תסתר ממני פלאי מצותיך מלהבינם במעט ימי :
<b style="color: gray;">מלבי"ם פירוש המילות</b> (מצות) גר אנכי, ונגד קוצר המשיג, בקש אחר שאני גר בארץ, ר''ל שנפשי השכליית אינה מתושבי העולם החומרי הזה כי היא מעולם אחר, והוא גר בין כחות החומר שהם תושבים פה ומתגברים על השכל, ואין לו כח להשיג ענינים האלהיים כי החומר מעכב בעדו, ולכן אל תסתר ממני מצותיך :
<h3>{כ}</h3>
גָּרְסָ֣ה נַפְשִׁ֣י לְתַאֲבָ֑ה אֶֽל־מִשְׁפָּטֶ֥יךָ בְכָל־עֵֽת׃
<b style="color: gray;">רש"י</b> גרסה . משתברת נפשי מחמת תאוה כמו ( ויקרא ב ) גרש כרמל , ומנחם חבר לתאבה עם מתאב אנכי את גאון יעקב ( עמוס ו' ) ושניהם לשון שבר :
<b style="color: gray;">מצודת דוד</b> גרסה נפשי . נשברה מרוב תאותה בכל עת אל משפטיך :
<b style="color: gray;">מצודת ציון</b> גרסה . ענין שבירה כמו ויגרס בחצץ שני ( איכה ג ) : לתאבה . כמו לתאוה :
<b style="color: gray;">תורה תמימה</b> ואמר רבא לעולם ילמד אדם תורה ואח"כ יהגה שנאמר בתורת ה' והדר ובתורתו יהגה ואמר רבא לעולם ליגריס איניש ואע"ג דמשכח ואע"ג דלא ידע מאי קאמר שנאמר גרסה נפשי לתאבה גרסה כתיב ולא כתיב טחנה וכו'.<small><span style="color: gray;">עבודה זרה יט ע"א</span></small>
<b style="color: gray;">מלבי"ם פירוש המילות</b> (משפטים) גרסה נפשי, הוא ציוי ובקשה שיסיר ה' מעל נפשו את קליפתה החיצונה, שהוא החומר הסוכך עליה והיא טרודה בעניניו, ועי''כ לא תאבה אל משפטי ה' והוא בין המשפטים שבין אדם לחברו שבאים להסיר העול והחמס, וע''י החומר מתאוה האדם לממון למלאות צרכיו ולא יאהב לשמור משפט וצדק ולהרחיק העול בעניני ממונות, ובין משפטי ה' וענשו, שכבר אמר שמחה לצדיק עשות משפט ומחתה לפועלי און, אולם ע''י שנפשו מעוטפת במסך החומר הסוכך עליה לא תאבה אל משפטי ה' והנהגתו, שרק צדיקים ישמחו במשפטיו, וע''י שתגרוס ותקלוף נפשי מקליפת החומר אשר עליה, תאבה אל משפטיך בכל עת, גם בעת תעניש את הרשעים כי היא בצדקתה לא יגיע אליה רע :
<b style="color: gray;">מלבי"ם ביאור המילות</b> גרסה. הוא ציוי ובקשה, והוא מענין גרש כרמל, שקולף הקליפה החיצונית :
<h3>{כא}</h3>
גָּ֭עַרְתָּ זֵדִ֣ים אֲרוּרִ֑ים הַ֝שֹּׁגִים מִמִּצְוֹתֶֽיךָ׃
<b style="color: gray;">מצודת דוד</b> גערת . ר''ל כי ראיתי אשר מעולם גערת בזדים ארורים אשר הם שוגים ממצותיך בעבור זדון לבם אשר לא למדו ולזה אתאוה אל משפטיך ללמדם ולעשותם :
<b style="color: gray;">מצודת ציון</b> השוגים . מלשון שוגג ומשגה :
<b style="color: gray;">מלבי"ם פירוש המילות</b> (מצות) גערת, ונגד מה שהרשעים מצליחים והצדיקים מבוזים ושפלים, אמר הלא תמיד גערת זדים ארורים (הזדים הם המעיזים לחלוק בזדון על האמונה ועל תורת ה'), השוגים ממצותיך שהשגיאה היא בעיון כנ''ל כמו וכי תשגו ולא תעשו את כל המצות האלה, שהוא על הוראה שמורים לעבוד ע''ז, שבזה שוגים מכל המצות שעבודה זרה שקולה כנגד כל המצות, ואתה גערת בם בעונשים :
<b style="color: gray;">מלבי"ם ביאור המילות</b> השוגים. בעיון, כנ''ל יו''ד, והגערה שבאה בלא ב' אחריה היא ענין השחתה :
<h3>{כב}</h3>
גַּ֣ל מֵֽ֭עָלַי חֶרְפָּ֣ה וָב֑וּז כִּ֖י עֵדֹתֶ֣יךָ נָצָֽרְתִּי׃
<b style="color: gray;">רש"י</b> גל מעלי . לשון גלגול כמו ויגל את האבן ( בראשית כט ) :
<b style="color: gray;">מצודת דוד</b> גל . העבר מעלי חרפה ובזיון כי שמרתי התורה ואינו בדין להתבזות למען יגדל כבוד התורה :
<b style="color: gray;">מצודת ציון</b> גל . גלגל וסבב : ובוז . בזיון :
<b style="color: gray;">מלבי"ם פירוש המילות</b> (עדות) גל מעלי, ומעלי תגול חרפה ובוז שמחרפין אותי על שאני צדיק ורע לי, כי עדותיך נצרתי, ספורי התורה הם עדות על אבדן הרשעים והצלחת הצדיקים, כמו אבדן דור המבול והפלגה וסדום וההשגחה שהיה על האבות, ובזה לא יוכל לבזות אותי מצד זה :
<h3>{כג}</h3>
גַּ֤ם יָֽשְׁב֣וּ שָׂ֭רִים בִּ֣י נִדְבָּ֑רוּ עַ֝בְדְּךָ֗ יָשִׂ֥יחַ בְּחֻקֶּֽיךָ׃
<b style="color: gray;">רש"י</b> בי נדברו . אע''פ שמלכי אומות העולם מתלוצצים עלי שאני עוסק בתורה :
<b style="color: gray;">מצודת דוד</b> גם ישבו . לא לבד באקראי ידברו בי כי גם ישבו דרך קבע אבל אני לא אדבר בם כ''א אשיח בחוקיך :
<b style="color: gray;">מלבי"ם פירוש המילות</b> (חקים) גם, הגם שישבו שרים ונדברו בי על שאין טעם להחקים, ועכו''ם משיבים עליהם מה טעם למצוה זו, מצד שאני עבדך והעבד אין לו לדרוש טעם מצות האדון רק לעשות גזרותיו ולא לחוש לבוז ולשום דבר, לכן ישיח בחקיך, כמ''ש חקה חקקתי גזרה גזרתי אין לך רשות להרהר עליה :
<b style="color: gray;">מלבי"ם ביאור המילות</b> בי נדברו. דבור שאחריו ב' הוא לגנאי תמיד, והנפעל מורה שמדברים בתמידות :
<h3>{כד}</h3>
גַּֽם־עֵ֭דֹתֶיךָ שַׁעֲשֻׁעָ֗י אַנְשֵׁ֥י עֲצָתִֽי׃
<b style="color: gray;">רש"י</b> שעשועי . עסקי :
<b style="color: gray;">מצודת דוד</b> גם עדותיך . לא לבד אשיח בהם דרך עראי כי גם שעשועי המה בכל עת ויחשבו לאנשי עצתי לדבר בהם בתמידות כאדם עם יועציו :
<b style="color: gray;">מלבי"ם פירוש המילות</b> (עדות) גם עדותיך שעשועי, שמן העדות ידעתי שהחקים הועילו תמיד, שעל ידיהם שמע ה' תפלתנו ודבקה בישראל השגחה הפרטית, כמו שדבקה ע''י הקרבנות שהם ג''כ חקים, והם אנשי עצתי, שעם עדות התורה אתיעץ תמיד וכעצתם אעשה, והם ילמדוני גודל כח החקים וסגולותיהם :
<h3>{כה}</h3>
דָּֽבְקָ֣ה לֶעָפָ֣ר נַפְשִׁ֑י חַ֝יֵּ֗נִי כִּדְבָרֶֽךָ׃
<b style="color: gray;">רש"י</b> חיני כדברך . כמו שהבטחתני על ידי נתן הנביא טובה :
<b style="color: gray;">מצודת דוד</b> דבקה . שחה נפשי ודבקה עד לעפר ואשאל ממך חייני מהצרה כדברך עלי ע''י נתן הנביא :
<b style="color: gray;">מלבי"ם פירוש המילות</b> (דברים) דבקה לעפר נפשי, נגד מ''ש גמול על עבדך אחיה ואשמרה דברך, בקש שהגם שמלא שאלתו בחיים הגופנים, הלא עדן נפשי דבקה לעפר, ר''ל שהגם שהגוף חי ואינו קבור בעפר, נפשי מתה וקבורה בעפר הגוף, ר''ל נמשכת אחרי תאוותיו ותשוקותיו, לכן אבקש חייני כדברך, שיהיו החיים חיים נפשיים בעבודת ה', כדברך בתורה, שאמרת ובחרת בחיים, שהיה הכונה על חיים הנפשיים, ובאשר אמר ואשמרה דברך אמר חייני כדברך :
<b style="color: gray;">מלבי"ם ביאור המילות</b> נפשי. הנפש הרוחניית, וחייני החיים הרוחנים כמו שבס' זה בא לרוב מלת נפש על הרוחניית :
<h3>{כו}</h3>
דְּרָכַ֣י סִ֭פַּרְתִּי וַֽתַּעֲנֵ֗נִי לַמְּדֵ֥נִי חֻקֶּֽיךָ׃
<b style="color: gray;">רש"י</b> ספרתי . לך את צרכי ואת חטאתי ואתה עניתני :
<b style="color: gray;">מצודת דוד</b> דרכי . ענייני הייתי מספר לפניך לשאול לך עצה עליהם כמ''ש וישאל דוד בה' ( ש''ב ה ) : ותענני . ענית לי על שאלתי : למדני . לכן אשאל גם זאת אשר תלמדני חכמת התורה וענני גם עתה למלא משאלותי :
<b style="color: gray;">מלבי"ם פירוש המילות</b> (חקים) דרכי ספרתי, שכבר אמר אחלי יכונו דרכי לשמור חקיך, שבקש שדרכיו ומנהגיו לא ינגדו לשמירת החקים, ואמר אח''ז ברוך אתה ה' שברך על ששמע ה' תפלתו, ובקש למדני חקיך, בקש עוד הפעם שילמדהו חוקיו, ובאר הטעם, כי דרכי ספרתי וראיתי כי תענני, שעל התפלה שיכונו דרכי לשמור חקיך עניתני ונתקבלה, לכן אבקש שנית על לימוד החקים שאדע טעמם וסודם :
<h3>{כז}</h3>
דֶּֽרֶךְ־פִּקּוּדֶ֥יךָ הֲבִינֵ֑נִי וְ֝אָשִׂ֗יחָה בְּנִפְלְאוֹתֶֽיךָ׃
<b style="color: gray;">מצודת דוד</b> דרך פקודיך . ר''ל מסתרי המצות ועיקרם : ואשיחה . ואדבר עוד לזולתי ללמד בדברי' הנפלאים והמכוסים שבהם :
<b style="color: gray;">מלבי"ם פירוש המילות</b> (פקודים) דרך פקודיך הבינני, הנה הפקודים טעמם מבואר שבאו לזכרון על הנפלאות שעשה ה' בימי קדם כמו זכר ליציאת מצרים ודומיהם, ואם כן הפקודים מובנים, אבל הדרך של הפקודים אינו מובן, כי הדרך הנסיי והפלאי הוא למעלה מתבונת האדם, וע''כ בקש שיבינהו הדרך הזה ויבין ענין הנפלאות וסודם, ואשיחה בנפלאותיך :
<h3>{כח}</h3>
דָּלְפָ֣ה נַ֭פְשִׁי מִתּוּגָ֑ה קַ֝יְּמֵ֗נִי כִּדְבָרֶֽךָ׃
<b style="color: gray;">רש"י</b> דלפה נפשי . נטפה כלומר נחסרת והולכת :
<b style="color: gray;">מצודת דוד</b> דלפה . מרוב תוגה נמס נפשי עד שנוטפת טיפין טיפין והוא ענין מליצה והפלגה : קימני כדברך . קיימני בחיים כדברך ע''י נתן הנביא :
<b style="color: gray;">מצודת ציון</b> דלפה . ענין הטפה כמו דלף טורד ( משלי כז ) : מתוגה . מל' יגון :
<b style="color: gray;">תורה תמימה</b> א"ר אלעזר כל המתפלל תפלה של שחרית לאחר ארבע שעות לר' יהודה עליו הכתוב אומר נוגי ממועד אספתי ממך היו מאי משמע דהאי נוגי לישנא דצערא הוא דכתיב דלפה נפשי מתוגה וכו'.<small><span style="color: gray;">ברכות כח ע"א</span></small>
<b style="color: gray;">מלבי"ם פירוש המילות</b> (דברים) דלפה נפשי מתוגה, ר''ל אחר שהפקודים באים לעורר דרך הנסיי, והלא עתה נפשי דלפה מתוגה, ולמה לא תעשה עמי נסים כמו שמורים הפקודים, אבקש שתקימני כדברך כפי מה שמורים הפקודים שאתה תתן ליראיך נס להתנוסס :
<b style="color: gray;">מלבי"ם ביאור המילות</b> דלפה. כמו דלף טורד הורדת הדמעות :
<h3>{כט}</h3>
דֶּֽרֶךְ־שֶׁ֭קֶר הָסֵ֣ר מִמֶּ֑נִּי וְֽתוֹרָתְךָ֥ חָנֵּֽנִי׃
<b style="color: gray;">מצודת דוד</b> הסר ממני . לבל אתאוה ללכת בה : ותורתך חנני . ללכת בדרך תורתך :
<b style="color: gray;">מלבי"ם פירוש המילות</b> (תורה) דרך, נגד מ''ש גל עיני ואביטה נפלאות מתורתך, בקש שבעת יעיין להשיג סודות התורה ופליאותיה, בל יתעה אל דרך שקר, רק חנני תורתך האמתיית :
<h3>{ל}</h3>
דֶּֽרֶךְ־אֱמוּנָ֥ה בָחָ֑רְתִּי מִשְׁפָּטֶ֥יךָ שִׁוִּֽיתִי׃
<b style="color: gray;">רש"י</b> משפטיך שויתי . שמתי עצמי למשפטיך ודבקתי בעדותיך לבחור בדרך אמונה לך אני שואל דרך שקר הסר ממני :
<b style="color: gray;">מצודת דוד</b> שויתי . שמתי דברי משפטיך לנגד עיני ללכת בהם :
<b style="color: gray;">מלבי"ם פירוש המילות</b> (משפטים) דרך אמונה בחרתי נגד מה שבקש גרסה נפשי לתאבה אל משפטיך, אמר שזה א''א רק אם תהיה האמונה קבועה בלבו, שאם לא כן יתדמה לו שאין משפט בעולם במה שיראה רשע וטוב לו וצדיק ורע לו, ועז''א בחרתי דרך אמונה להאמין שכל דרכיו משפט ואין עול ושיש עולם אחר ששם יקבל הצדיק שכרו נגד הרע שהיה לו בעוה''ז. וז''ש שע''י שבחרתי דרך אמונה שויתי משפטיך, שויתי השכר בעוה''ב נגד היסורים שבעוה''ז, וכן בהפך ברשע הערכתי זה מול זה, וראיתי כי הדין דין אמת :
<b style="color: gray;">מלבי"ם ביאור המילות</b> שויתי. כבר בארתי (בסי' י''ז) ששיוי הבא על השימה מורה ג''כ ערך הדברים זה נגד זה, וי''ל מענין השואה שראיתי שהם שוים תמיד, ואם יבואו היסורים הם לטובה עת היסורין ועת השלוה שוים שכולם לטובה :
<h3>{לא}</h3>
דָּבַ֥קְתִּי בְעֵֽדְוֹתֶ֑יךָ יְ֝הוָ֗ה אַל־תְּבִישֵֽׁנִי׃
<b style="color: gray;">מצודת דוד</b> דבקתי . על כי דבקתי בעדותיך לכן אתה ה' אל תביאני לידי בושה :
<b style="color: gray;">מלבי"ם פירוש המילות</b> (עדות) דבקתי בעדותיך, גם שבעדותיך העדת איך הענשת את הרשעים ואבדתם גם בעוה''ז, וכבר אמר גל מעלי חרפה ובוז כי עדותיך נצרתי, ר''ל שלא יחרפוהו ממה שרע לו בעוה''ז ויביאו ראיה מעדותיך שאתה משכיר לצדיקים ומעניש לרשעים, וזה בקש גם עתה, ה' בל תבישני שיהיה לי רע בעוה''ז ויהיה לי בושה, אחר שדבקתי בעדותיך, וזה סותר אל עדות התורה שה' שומר את הצדיקים מרע, שהגם שאני בפני עצמו משפטיך שויתי ובחרתי דרך אמונה שהצדיקים יקבלו ע''ז שכר בעוה''ב אני מבקש שלא אתבייש בפני המלעיגים:
<h3>{לב}</h3>
דֶּֽרֶךְ־מִצְוֹתֶ֥יךָ אָר֑וּץ כִּ֖י תַרְחִ֣יב לִבִּֽי׃
<b style="color: gray;">מצודת דוד</b> ארוץ . ר''ל בזריזות רב אעשה מצותיך כי ידעתי אשר בעבורם תרחיב לבי בתענוגי עוה''ב :
<b style="color: gray;">מצודת ציון</b> ארוץ . מל' ריצה ורדיפה :
<b style="color: gray;">מלבי"ם פירוש המילות</b> (מצות) דרך מצותיך ארוץ יש הבדל בין דרך ובין נתיב, שהדרך הוא הגדול, והנתיב הוא ליחידים, והגם שבקש אח''כ שידריך אותו בנתיב המצות, אמר כי בדרך המצות ירוץ, הגם שפרטיהם נעלמו ממנו, כמ''ש אל תסתר ממני מצותיך, בכ''ז הדרך הגדול הסולל אל המצות שהם להעיר על אמונה או מדות טובות או חובות שבין אדם לחבירו, דרך זה נודע לי וארוץ בו במהירות, כי הדרך הזאת היא תרחיב את לבי הלב הוא הכח המושל, והיא בצרה לפעמים מן אויבי הנפש הצוררים עליה, שהם התאוה והכעס וקנאה וכדומה, אבל הדרך הזה ירחיב אל הלב מכל צרותיו, שבו ינצח את אויבי הנפש (ודרך בא בלשון נקבה) :
<b style="color: gray;">מלבי"ם ביאור המילות</b> דרך. הוא של רבים, ונתיב הוא של היחיד כמ''ש בכ''מ. ותרחיב מוסב על הדרך שבא בלשון נקבה לרוב :
<h3>{לג}</h3>
הוֹרֵ֣נִי יְ֭הוָה דֶּ֥רֶךְ חֻקֶּ֗יךָ וְאֶצְּרֶ֥נָּה עֵֽקֶב׃
<b style="color: gray;">רש"י</b> ואצרנה עקב . אשמרנה בכל מעגלותיה ועקבי נתיבותי' ל' עקבי טראצ''ש בלע''ז :
<b style="color: gray;">מצודת דוד</b> ואצרנה עקב . ואשמרנה עד סוף ימי מבלי הפסק :
<b style="color: gray;">מצודת ציון</b> הורני . ענין למוד כמו את מי יורה דעה ( ישעיה כח ) : עקב . ענין סוף ואחרית ע''ש שהעקב הוא סוף הגוף ובעבור זה יקרא גם השכר בלשון עקב כמ''ש והיה עקב תשמעון ( דברים ז ) כי השכר הוא סוף המעשה :
<b style="color: gray;">מלבי"ם פירוש המילות</b> (חקים) הורני ה' דרך חקיך, הגם שארוץ בדרך המצות ובקי בו, איני יודע דרך החקים, שלא לבד שהחקים בעצמם נעלמים כמ''ש למדני חקיך, גם דרכם בלתי ידוע, ואיני יכול לפסוע בעקבי על דרכם הנעלם ממני, ע''כ בקש הורני דרך חקיך, למען אצרנה להניח עקבי על דרך הזה :
<b style="color: gray;">מלבי"ם ביאור המילות</b> עקב. י''מ אצרנה עד סוף ימי חיי, שהעקב מורה על הסוף :
<h3>{לד}</h3>
הֲ֭בִינֵנִי וְאֶצְּרָ֥ה תֽוֹרָתֶ֗ךָ וְאֶשְׁמְרֶ֥נָּה בְכָל־לֵֽב׃
<b style="color: gray;">מצודת דוד</b> הבינני . דרכי התורה :
<b style="color: gray;">מלבי"ם פירוש המילות</b> (תורה) הבינני, חוץ ממה שבקש שיראהו נפלאות התורה ושיסיר ממנו דרך שקר, בקש שיבין ג''כ את דברי התורה הפשוטים בהבנת הלב דבר מתוך דבר, שזה גדר הבינה, ובזה ארויח שני ענינים, {{{א}}} ואצרה תורתך, שהנוצר הוא יותר מן השומר, שדבר שאין האדם מבין אותו הגם שישמור מלעבור עליו מצד מורא המצוה ופקודתו לא יצרנה כנוצר דבר יקר ונחמד : {{{ב}}} ואשמרנה בל לב, שמי שאינו מבין דברי התורה לא ישמרנה בכל לב כי ישמור רק מתקות שכר ויראת עונש, אבל כשיבין טעמיה ישמור מצד עצמו בכל לב :
<b style="color: gray;">מלבי"ם ביאור המילות</b> ואצרה, ואשמרנה. הנוצר הוא יותר מן השומר בכ''מ :
<h3>{לה}</h3>
הַ֭דְרִיכֵנִי בִּנְתִ֣יב מִצְוֹתֶ֑יךָ כִּי־ב֥וֹ חָפָֽצְתִּי׃
<b style="color: gray;">מצודת דוד</b> הדריכני . ר''ל מן השמים יסייע לי לדרוך בנתיב מצותיך : כי בו חפצתי . והבא לטהר מסייעין לו :
<b style="color: gray;">מצודת ציון</b> בנתיב . ענין שביל ומסילה :
<b style="color: gray;">מלבי"ם פירוש המילות</b> (מצות) הדריכני בנתיב מצותיך, שהגם שאמר דרך מצותיך ארוץ, זה בדרך הגדול, אבל בנתיבות הקטנים לא יוכל ללכת מעצמו כי פרטי המצות רבים, וכל מצות יסתעפו ממנה נתיבות רבות שלא יוכל ללכת בהם בעצמו, ובקש שה' ידריכהו בנתיבות אלה ובדקדוקי המצות וסעיפיהם, כי בו חפצתי, כי העושה המצות בעבור חפץ אחר שהוא זולת המצוה, שכר או כבוד וכדומה, לא ידקדק על הפרטים אבל אני חפצתי בו בעצמו, וכמ''ש במצותיו חפץ מאד ולא בשכר מצותיו :
<h3>{לו}</h3>
הַט־לִ֭בִּי אֶל־עֵדְוֹתֶ֗יךָ וְאַ֣ל אֶל־בָּֽצַע׃
<b style="color: gray;">מצודת דוד</b> הט לבי . תן בלבי להיות נוטה אל התורה ולא אל אהבת אסיפת הממון :
<b style="color: gray;">מצודת ציון</b> בצע . אהבת הממון כמו שונאי בצע ( שמות יח ) :
<b style="color: gray;">מלבי"ם פירוש המילות</b> (עדות) הט לבי אל עדותיך, כבר אמר בדרך עדותיך ששתי גם עדותיך שעשועי, כי הם עדות שה' משגיח על הצדיקים ומשלם שכרם הטוב, ועפ''ז נקל מאד שהמקבל העדיות האלה יטה לבו לעבוד בעבור הבצע שיהיה לו בעבודת ה'. בקש שיטה לבו אל העדות עצמם שישמח בהם מצד עצמם שמעידים על השגחת ה' וטובו וחסדו, לא בעבור הבצע והשכר והתועלת :
<h3>{לז}</h3>
הַעֲבֵ֣ר עֵ֭ינַי מֵרְא֣וֹת שָׁ֑וְא בִּדְרָכֶ֥ךָ חַיֵּֽנִי׃
<b style="color: gray;">מצודת דוד</b> העבר עיני . מנע עיני מלראות דבר שוא ואיסור כי פן אחמוד בה ואכשל : בדרכך חייני . החיה את נפשי בהסתכלות דרכיך לחמוד אליהם :
<b style="color: gray;">מלבי"ם פירוש המילות</b> העבר עיני מראות שוא, מוסב למעלה שעיניו לא יראו על דבר שאין בו ממש שהוא השכר והבצע, לא ע''ז אשים לבי, רק על הדרכים עצמם בם חייני על ידי שאראה שדרכי ה' חסד ורחמים וחנינה ואלמד ללכת בדרכיו לחיות בהם :
<b style="color: gray;">מלבי"ם ביאור המילות</b> העבר עיני מראות שוא. וכן אמר בזה למעלה ק''א לא אשית לנגד עיני דבר בליעל :
<h3>{לח}</h3>
הָקֵ֣ם לְ֭עַבְדְּךָ אִמְרָתֶ֑ךָ אֲ֝שֶׁ֗ר לְיִרְאָתֶֽךָ׃
<b style="color: gray;">רש"י</b> הקם לעבדך אמרתך . אשר הבטחתני : אשר ליראתך . שאהיה אני וזרעי יראי שמך שעל מנת כן הבטחתני אם ישמרו בניך את דרכם וגו' ( מ''א ב' ) :
<b style="color: gray;">מצודת דוד</b> הקם . תקים לעבדך הבטחת אמרתך אשר היא מבוא ליראתך כי על ידי ההשקט אוכל לירוא את ה' :
<b style="color: gray;">מלבי"ם פירוש המילות</b> (אמרות) הקם לעבדך אמרתך, בכ''ז הגם שאבקש שלא יהיה כונתי בעבודתי על השכר והבצע, בכ''ז אבקש שאמרתך והבטחתך שאמרת והבטחת לי את דבר המלוכה וכל הטובות, תקים שיתקיימו לי ולא אבקשם בעבור הבצע, רק אשר ליראתך, מפני שהם יהיו הסבה ליראתך, כמ''ש יראיך יראוני וישמחו, שע''י זה יראו את ה' בראותם כי יברך צדיק, ויקים הברית והחסד ליראיו :
<h3>{לט}</h3>
הַעֲבֵ֣ר חֶ֭רְפָּתִי אֲשֶׁ֣ר יָגֹ֑רְתִּי כִּ֖י מִשְׁפָּטֶ֣יךָ טוֹבִֽים׃
<b style="color: gray;">רש"י</b> העבר חרפתי . מחול לי על אותו עון ושוב לא יוכלו אויבי לחרפני בו : כי משפטיך טובים . וכבר אני מקבל עלי לשלם הכבשה ארבעתים :
<b style="color: gray;">מצודת דוד</b> חרפתי . חרפת העון אשר אפחד ממנו העבר נא ומחול עליו כי הלא טובים משפטיך בעשות חסד עם המשפט :
<b style="color: gray;">מצודת ציון</b> יגורתי . ענין פחד כמו ויגר מואב ( במדבר כ''ב ) :
<b style="color: gray;">מלבי"ם פירוש המילות</b> (משפטים) העבר חרפתי אשר יגרתי ר''ל שמה שפחד מעונש על עונותיו, שע''י עונותיו לא יקים לו ה' את המלכות, וזה היה לי לחרפה, כי לא היה לי להתירא באשר משפטיך טובים, שמשפטי ה' הם לתכלית טוב, והגם שיעניש יעניש במדת טובו לסלוח לעונו, ובחנם ירא, ובקש שיעביר ה' חרפתו זאת ע''י שיעשה עמו אות לטובה ויראו שונאיו ויבושו :
<h3>{מ}</h3>
הִ֭נֵּה תָּאַ֣בְתִּי לְפִקֻּדֶ֑יךָ בְּצִדְקָתְךָ֥ חַיֵּֽנִי׃
<b style="color: gray;">מצודת דוד</b> הנה תאבתי . אני מתאוה לעשות פקודיך ואם לא עשיתי כלם עכ''ז חייני כפי צדקתך אשר תצרף מחשבה טובה למעשה :
<b style="color: gray;">מלבי"ם פירוש המילות</b> (פקודים) הנה תאבתי לפקודיך, כבר התבאר כי הפקודים מורים על הנהגת ה' הפלאיית, שהיא קיימת לעולם לכל עושי הפקודים שהם מורים עליהם, ודרכי ה' בהנהגתו הם צדקה ומשפט, ומבואר אצלינו שהמשפט מורה על המעשים שיעשה ה' לפי זכות בני אדם ומעשיהם, והצדקה מורה על המעשים שיעשה לפי אלהותו שלא בהשקף על מעשי בני אדם, ופעולות אלה הם גבוהים מן הטבע ההנהגה הסדורה, ובאשר תאבתי לפקודיך, שהם מעידים שתנהג בהנהגה הפלאיית לפי האלהות והצדקה העליונה, הגם שאינם לפי המשפט, לכן אבקש בצדקתך חייני, הגם שאיני ראוי לזה מצד המשפט ע''י עונותי :
<b style="color: gray;">מלבי"ם ביאור המילות</b> בצדקתך. עי' ישעיה נ''ט :
<h3>{מא}</h3>
וִֽיבֹאֻ֣נִי חֲסָדֶ֣ךָ יְהוָ֑ה תְּ֝שֽׁוּעָתְךָ֗ כְּאִמְרָתֶֽךָ׃
<b style="color: gray;">רש"י</b> ויבואני . תשועתך תבא אלי כאמרתך שהבטחתני :
<b style="color: gray;">מצודת דוד</b> ויבואני . יבואו לי חסדיך ואהיה נושע ע''י תשועתך כאשר אמרת ע''י נתן הנביא :
<b style="color: gray;">מלבי"ם פירוש המילות</b> (אמרות) ויבאני חסדך ה', כבר התבאר (למעלה סי' פ''ט) כי כסא דוד נבנה על מכונות החסד והאמונה, ר''ל שתחלת מה שיסד לו ה' בית נאמן היה מצד החסד אבל אחר שהבטיח לו וכרת לו ברית, נכנס בגדר האמת שמוכרח כביכול לקיים הבטחתו, ובארנו שם כי יש הבדל בין האמת שהוא הבטחה ששרשה מצד הזכות, שאז אם יחטא יסור הטוב מביתו, לא כן אם התחלתו מצד החסד שלא בהשקף על הזכות, אם יחטא יענישנו ה' תיכף לכלא פשע ולהתם חטאת ולא יסיר חסדו ממנו, עי''ש בארך, ע''ז בקש שיבואו לו חסדי ה' שהוא מה שכרת לו ברית מצד החסד, ומצד זה תבוא תשועתך כאמרתך, ר''ל ישמור ההבטחה הגם שחטא, אחר שהיה התחלתה מצד החסד :
<h3>{מב}</h3>
וְאֶֽעֱנֶ֣ה חֹרְפִ֣י דָבָ֑ר כִּֽי־בָ֝טַחְתִּי בִּדְבָרֶֽךָ׃
<b style="color: gray;">מצודת דוד</b> ואענה . אשיב למחרפי דבר ר''ל דברי חרוף כאשר דבר אלי : כי בטחתי בדבריך . אשר הבטחתני שלא יוכל לי ולכן אדבר ולא אירא :
<b style="color: gray;">מלבי"ם פירוש המילות</b> (דברים) ואענה חורפי דבר, המחרפים אותי שתסיר המלכות ממני ע''י החטא של בת שבע, אענה להם שבטחתי בדברך, שא''א שתוסר ההבטחה אחר שהיה התחלתה ע''י החסד :
<h3>{מג}</h3>
וְֽאַל־תַּצֵּ֬ל מִפִּ֣י דְבַר־אֱמֶ֣ת עַד־מְאֹ֑ד כִּ֖י לְמִשְׁפָּטֶ֣ךָ יִחָֽלְתִּי׃
<b style="color: gray;">רש"י</b> ואל תצל מפי דבר אמת . ואל תבדל מפי דבר אמת כמו ויצל אלהים את מקנה אביכן ( בראשית ל''א ) ( מצאתי ) : דבר אמת עד מאד . בכל הוראותי ובכל דיני שלא אכשל בהם : יחלתי . קויתי :
<b style="color: gray;">מצודת דוד</b> ואל תצל . אל תסיר מפי דבר אמת ועד מאוד לא תסור ר''ל כלל וכלל לא אהיה נוטה מדבר הוראות אמת במשפטי התורה : כי למשפטיך יחלתי . כי אני מייחל ומקוה לעשות משפטיך לזה אין מהראוי להיות נכשל בהם :
<b style="color: gray;">מצודת ציון</b> תצל . ענין הסרה וכן אשר הציל אלהים מאבינו ( בראשית לא ) :
<b style="color: gray;">מלבי"ם פירוש המילות</b> (משפטים) ואל תצל, שיעור הכתובים כי בטחתי בדברך עד מאד ואל תצל מפי דבר אמת, שאענה לחורפי שבטחתי עד מאד בדברי ה' והבטחתו, ומ''ש ואל תצל מפי דבר אמת הוא מאמר מוסגר, שלא אכחיש את חטאי רק אודה על האמת, ובכ''ז אענה את חורפי שבטחתי בדבריך, ובאר הטעם כי למשפטיך יחלתי, שה' יעשה משפט, שמה שנרדפתי מפני אבשלום היה במשפט לכפר עון וישוב ירחמנו, כמ''ש אשר בהעותו והוכחתיו בשבט אנשים וגו' וחסדי לא אסיר מעמו ולא אשקר באמונתי, וע''ז בטחתי :
<b style="color: gray;">מלבי"ם ביאור המילות</b> ואל תצל. הסרה כמו ויצל אלהים את מקנה אביכן :
<h3>{מד}</h3>
וְאֶשְׁמְרָ֖ה תוֹרָתְךָ֥ תָמִ֗יד לְעוֹלָ֥ם וָעֶֽד׃
<b style="color: gray;">מצודת דוד</b> ואשמרה . תן בלבי לשמור : לעולם ועד . כל ימי היותי על האדמה :
<b style="color: gray;">מלבי"ם פירוש המילות</b> (תורה) ואשמרה תורתך תמיד, וזה יכפר עון, כמ''ש בחסד ואמת יכופר עון אמת זו תורה, ועי''כ תשאר המלכות בידי לעולם ועד :
<h3>{מה}</h3>
וְאֶתְהַלְּכָ֥ה בָרְחָבָ֑ה כִּ֖י פִקֻּדֶ֣יךָ דָרָֽשְׁתִּי׃
<b style="color: gray;">רש"י</b> ואתהלכה ברחבה . בהלכה מרווחת ופושטת בישראל : דרשתי . בקשתי :
<b style="color: gray;">מצודת דוד</b> ברחבה . במקום רחב ר''ל לא אכשל בדבר משפטי התורה כההולך במקום רחב שאינו נוח להכשל : כי פקודיך דרשתי . ומהראוי שתאיר עיני בהם :
<b style="color: gray;">מלבי"ם פירוש המילות</b> (פקודים) ואתהלכה ברחבה כי פקודיך דרשתי, שע''י שדרשתי הפקודים שמעוררים זכרון חסדי ה' ונפלאותיו, אתהלכה ברחבה שיעשה נפלאות גם עמדי, כמ''ש הנה תאבתי לפקודיך ה' בצדקתך חייני :
<h3>{מו}</h3>
וַאֲדַבְּרָ֣ה בְ֭עֵדֹתֶיךָ נֶ֥גֶד מְלָכִ֗ים וְלֹ֣א אֵבֽוֹשׁ׃
<b style="color: gray;">מצודת דוד</b> ולא אבוש . כי יהיו דברי צודקים אין בהם נפתל :
<b style="color: gray;">תורה תמימה</b> א"ר יהושע בריה דרב אידי מאי קרא ואדברה בעדותיך נגד מלכים ולא אבוש תנא לא מפיבשת שמו אלא איש בשת שמו ולמה נקרא שמו מפיבשת שהיה מבייש פני דוד בהלכה לפיכך זכה דוד ויצא ממנו כלאב וא"ר יוחנן לא כלאב שמו אלא דניאל שמו ולמה נקרא שמו כלאב שהיה מכלים פני מפיבשת בהלכה וכו'.<small><span style="color: gray;">ברכות ד ע"א</span></small>
<b style="color: gray;">מלבי"ם פירוש המילות</b> (עדות) ואדברה בעדותיך נגד מלכים ולא אבוש, שבטרם עשה תשובה היה בוש מלדבר מהעדות, שהם מעידים שה' יעניש את הרשע, אבל עתה שאשמור התורה והפקודים ונתכפרו עוני, לא אבוש מלדבר בעדותיך גם נגד מלכים כמ''ש גל מעלי חרפה ובוז כי עדותיך נצרתי, וכן אמר דבקתי בעדותיך אל תבישני, שלא יבוש בעדות התורה :
<h3>{מז}</h3>
וְאֶשְׁתַּֽעֲשַׁ֥ע בְּמִצְוֹתֶ֗יךָ אֲשֶׁ֣ר אָהָֽבְתִּי׃
<b style="color: gray;">מצודת דוד</b> ואשתעשע . אהיה משתעשע במצותיך אשר אהבתי אותם ר''ל בעבור גודל האהבה אשתעשע עמהם בכל עת :
<b style="color: gray;">מלבי"ם פירוש המילות</b> (מצות) ואשתעשע במצותיך, מצותיך יהיו לי כדבר שעשועים, יען אשר אהבתי אותם, ולא תאמר שיהיו השעשועים רק להגות בהם בלבד ולא אקבל עלי טורח עשייתם בפועל על זה אמר:
<h3>{מח}</h3>
וְאֶשָּֽׂא־כַפַּ֗י אֶֽל־מִ֭צְוֹתֶיךָ אֲשֶׁ֥ר אָהָ֗בְתִּי וְאָשִׂ֥יחָה בְחֻקֶּֽיךָ׃
<b style="color: gray;">מצודת דוד</b> ואשא כפי . ארים ידי אל מצותיך לקחתם אלי ולעשותם על אשר אהבתי אותם : ואשיחה . אדבר ואלמד בהם :
<b style="color: gray;">מלבי"ם פירוש המילות</b> (מצות וחוקים) ואשא כפי אל מצותיך, שגם אשא כפי לעשותם בפועל, ולא מתקות שכר רק אשר אהבתי, שאעשה מאהבה, ולא לבד המצות שידעתי טעמם, כי גם אשיחה בחקיך, אף שטעמם נעלם ממני :
<h3>{מט}</h3>
זְכֹר־דָּבָ֥ר לְעַבְדֶּ֑ךָ עַ֝֗ל אֲשֶׁ֣ר יִֽחַלְתָּֽנִי׃
<b style="color: gray;">רש"י</b> זכר דבר . אשר יחלתני ע''י נתן הנביא לעבדך :
<b style="color: gray;">מצודת דוד</b> זכר דבר . זכור לעבדך את הדבר וחוזר ומפרש לומר על אשר יחלתני ר''ל הדבר שהבטחת לי להיות אני מייחל ומקוה לה :
<b style="color: gray;">מלבי"ם פירוש המילות</b> (דברים) זכר, בקש שנית שתזכור הדבר שהבטחת לעבדך ע''י נתן הנביא, על אשר יחלתני, שאינה עוד תקוה אצלי כמקוה על דבר בלתי ברור, רק יחול כמיחל על בטחה ברורה (שזה גדר יחול והבדלו מן תקוה) :
<b style="color: gray;">מלבי"ם ביאור המילות</b> יחלתני. בא אל המקוה אל דבר המובטח, שאתה הבטחתני ע''י נתן הנביא (ע''ל ק''ל ה') והוא יוצא לשלישי שנתת לי תוחלת :
<h3>{נ}</h3>
זֹ֣את נֶחָמָתִ֣י בְעָנְיִ֑י כִּ֖י אִמְרָתְךָ֣ חִיָּֽתְנִי׃
<b style="color: gray;">מצודת דוד</b> זאת . ההבטחה ההיא מנחמת אותי בעת עניי : כי אמרתך . אשר אמרת להושיעני היא תחיה את רוחי ולא אוסיף עצב :
<b style="color: gray;">מלבי"ם פירוש המילות</b> (אמרות) זאת נחמתי בעניי, והגם שאני מעונה (אמר זה בברחו מפני אבשלום), אתנחם בהבטחה זאת כי אמרתך חייתני, שמה שנשארתי בחיים ולא נפלתי ביד אבשלום היה ע''י אמרתך והבטחתך :
<h3>{נא}</h3>
זֵ֭דִים הֱלִיצֻ֣נִי עַד־מְאֹ֑ד מִ֝תּֽוֹרָתְךָ֗ לֹ֣א נָטִֽיתִי׃
<b style="color: gray;">מצודת דוד</b> הליצוני . עם כי הזדים מתלוצצים בי עד מאד בעבור עסקי בתורה תמיד עכ''ז מתורתך לא נטיתי ולא אחוש להם :
<b style="color: gray;">מצודת ציון</b> הליצוני . מלשון לץ :
<b style="color: gray;">מלבי"ם פירוש המילות</b> (תורה) זדים והגם שזדים הליצו עלי עד מאד בליצנות, הגם שמתורתך לא נטיתי, כמו שקראו שמעי איש הדמים ואיש הבליעל :
<b style="color: gray;">מלבי"ם ביאור המילות</b> הליצוני. התלוצצו בי :
<h3>{נב}</h3>
זָ֘כַ֤רְתִּי מִשְׁפָּטֶ֖יךָ מֵעוֹלָ֥ם ׀ יְהוָ֗ה וָֽאֶתְנֶחָֽם׃
<b style="color: gray;">רש"י</b> משפטיך מעולם . שאתה מביא יסורין וחוזר מחמתך וסולח ועל כן אתנחם :
<b style="color: gray;">מצודת דוד</b> משפטיך . הנעשים מעולם באנשי רשע : ואתנחם . בזה אתנחם על דאג' הלצת הזדים כי ידעתי שיקבלו גמולם :
<b style="color: gray;">מלבי"ם פירוש המילות</b> (משפטים) זכרתי, בכ''ז זכרתי משפטיך מעולם ה' שאתה נוהג הכל במשפט, ואתנחם גם על זה כמ''ש אולי יראה ה' בעניי וישב לי טובה תחת קללתו היום הזה :
<h3>{נג}</h3>
זַלְעָפָ֣ה אֲ֭חָזַתְנִי מֵרְשָׁעִ֑ים עֹ֝זְבֵ֗י תּוֹרָתֶֽךָ׃
<b style="color: gray;">מצודת דוד</b> זלעפה . עם כי אחזתני רעד מאנשי רשע העוזבים את התורה כי כולם קמו עלי :
<b style="color: gray;">מצודת ציון</b> זלעפה . ענין בעתה ורעדה כמו ורוח זלעפות ( לעיל יא ) :
<b style="color: gray;">מלבי"ם פירוש המילות</b> (תורה) זלעפה, רק שאחזתני זלעפה בעת שזכרתי משפטיך מרשעים עוזבי תורתך, שידעתי שמשפטים מר רע מאד וענשם גדול :
<h3>{נד}</h3>
זְ֭מִרוֹת הָֽיוּ־לִ֥י חֻקֶּ֗יךָ בְּבֵ֣ית מְגוּרָֽי׃
<b style="color: gray;">מצודת דוד</b> זמרות . מ''מ בכל המקומות שהייתי גר שם היו נחשבים לי חוקיך כשיר וזמר ר''ל למדתי בשמחת הלב וכדרך המזמר :
<b style="color: gray;">תורה תמימה</b> ויחר לדוד על אשר פרץ ה' פרץ בעוזא א"ר אלעזר שנשתנו פניו כחררה אלא מעתה כל היכא דכתיב ויחר ה"נ התם כתיב אף הכא לא כתיב אף דרש רבא מפני מה נענש דוד מפני שקרא לדברי תורה זמירות שנאמר זמירות היו לי חוקיך בבית מגורי אמר לו הקב"ה ד"ת שכתוב בהן התעיף עיניך בו ואיננו אתה קורא אותן זמירות הריני מכשילך בדבר שאפילו תינוקות של בית רבן יודעין אותו דכתיב ולבני קהת לא נתן כי עבודת הקודש וגו' <small><span style="color: gray;">סוטה לה ע"א</span></small>
<b style="color: gray;">מלבי"ם פירוש המילות</b> (חקים) זמירות, והגם שהייתי גר נרדף ממקומי, בכל זה למדתי חקיך בזמירות ובשמחה, אף החקים שאין טעמם נודע למדתי בשמחה :
<h3>{נה}</h3>
זָ֘כַ֤רְתִּי בַלַּ֣יְלָה שִׁמְךָ֣ יְהוָ֑ה וָֽ֝אֶשְׁמְרָ֗ה תּוֹרָתֶֽךָ׃
<b style="color: gray;">רש"י</b> זכרתי בלילה . בעת צרה ואפילה :
<b style="color: gray;">מצודת דוד</b> זכרתי בלילה . עת היות המחשבות פנויות זכרתי שמך המורה על הממשלה ולכן בטחתי בו ואשמרה תורתך ולא הייתי פונה לטרדת ההצלה מן אנשי הרשע :
<b style="color: gray;">מלבי"ם פירוש המילות</b> (תורה) זכרתי בלילה. הוא כמ''ש אני שכבתי ואישנה הקיצותי, כי באותו לילה היה בסכנה ע''י עצת אחיתופל, רק שה' סכל את עצתו ועי''כ ניצול, וזכרתי באותו לילה שזה היה ע''י שמך ה', על ידי מדת הרחמים שלך, ואשמרה תורתך, כי ידעתי שזה היה בזכות התורה דגם בעידנא דלא עסיק בה אגוני ומצלא, וז''ש.
<h3>{נו}</h3>
זֹ֥את הָֽיְתָה־לִּ֑י כִּ֖י פִקֻּדֶ֣יךָ נָצָֽרְתִּי׃
<b style="color: gray;">רש"י</b> זאת היתה לי . עטרת ההולמת אותי לי לעדות ולזרעי הראוי למלוך בשכר שפקודיך נצרתי כך דרשוהו חכמי ישראל ( מצאתי ) :
<b style="color: gray;">מצודת דוד</b> זאת . ר''ל הגדולה הזאת שאני עתה בה היא באה לי על אשר שמרתי פקודיך :
<b style="color: gray;">תורה תמימה</b> זאת היתה לי כי פקודיך נצרתי מאי קאמר הכי קאמר בשכר שפקודיך נצרתי זאת היתה לי לעדות מאי עדותה א"ר יהושע בן לוי שהיה מניחה במקום תפילין והולמתו והא בעי אנוחי תפילין א"ר שמואל בר רב יצחק מקום יש בראש שראוי להניח בו שתי תפילין וכו'.<small><span style="color: gray;">עבודה זרה מד ע"א</span></small>
<b style="color: gray;">מלבי"ם פירוש המילות</b> (פקודים) זאת, ר''ל ידעתי שזאת היתה לי ע''י שפקודיך נצרתי, שהפקודים מעוררים הנפלאות וההשגחה הפרטיית (כנ''ל פ' כ''ז ופ' מ') :
<h3>{נז}</h3>
חֶלְקִ֖י יְהוָ֥ה אָמַ֗רְתִּי לִשְׁמֹ֥ר דְּבָרֶֽיךָ׃
<b style="color: gray;">רש"י</b> לשמר דבריך . קיים דבריך שיחלתני בכך אתה חלקי :
<b style="color: gray;">מצודת דוד</b> חלקי ה' . אמרתי לכל ה' הוא חלקי ובו אני מאמין והוא מושיעי למען גם כל השומע ישמור דבריך :
<b style="color: gray;">מלבי"ם פירוש המילות</b> (דברים) חלקי, שבעת בחר כל אחד את חלקו, זה בעושר וזה בנחלת שדה וכרם, אני אמרתי חלקי ה', לא בחרתי לחלקי שום דבר מעניני העולם, רק בחרתי את ה' לחלקי, (כענין ונחלה לא יהי לך וכו' אני חלקך ונחלתך), והוא לשמור דבריך שבחרתי לשמור דבריך ומצותיך :
<h3>{נח}</h3>
חִלִּ֣יתִי פָנֶ֣יךָ בְכָל־לֵ֑ב חָ֝נֵּ֗נִי כְּאִמְרָתֶֽךָ׃
<b style="color: gray;">רש"י</b> חליתי פניך . בלשון חלקי ה' אמרה נפשי על כן אוחיל לו ( איכה ג' ) :
<b style="color: gray;">מצודת דוד</b> כאמרתך . ע''י נתן הנביא :
<b style="color: gray;">מצודת ציון</b> חליתי . ענין בקשה כמו ויחל משה ( שמות לב ) :
<b style="color: gray;">מלבי"ם פירוש המילות</b> (אמרות) חליתי, וע''ז חליתי פניך בכל לב, לא בקשתי ממך שום דבר מעניני העולם, רק את פניך ה' אבקש, וע''כ חנני כאמרתך שהבטחת להיות מנת חלקי וכוסי :
<h3>{נט}</h3>
חִשַּׁ֥בְתִּי דְרָכָ֑י וָאָשִׁ֥יבָה רַ֝גְלַ֗י אֶל־עֵדֹתֶֽיךָ׃
<b style="color: gray;">רש"י</b> חשבתי דרכי . הפסד מצוה כנגד שכרה ושכר עבירה כנגד הפסדה לפיכך ואשיבה רגלי אל עדותיך כי ראיתי שהיא הטובה שבכולן :
<b style="color: gray;">מצודת דוד</b> חשבתי דרכי . כאשר אחשב איזה דרך אלך אשיבה רגלי אל דרך עדותיך :
<b style="color: gray;">מלבי"ם פירוש המילות</b> (עדות) חשבתי, באר שלא יעכבהו שום דבר מעבודת ה' לא צרכיו ההכרחיים, כי גם בעת שחשבתי דרכי לבקש צרכי ומחייתי וכדומה, אשיבה רגלי מן הדרכים ההם אל עדותיך, ותפס בזה עדותיך כי מן העדות למד שאין צריך אל השתדלות לבקש מזון ומחיה וצרכים, כי במדבר מצאו כל צרכיהם ע''י ה' בלי השתדלות :
<h3>{ס}</h3>
חַ֭שְׁתִּי וְלֹ֣א הִתְמַהְמָ֑הְתִּי לִ֝שְׁמֹ֗ר מִצְוֹתֶֽיךָ׃
<b style="color: gray;">מצודת דוד</b> חשתי . במהירות רב ולא בהעכבה אלך לשמור מצותיך :
<b style="color: gray;">מצודת ציון</b> חשתי . ענין מהירות כמו ימהר יחישה מעשהו ( ישעיה ה' ) : התמהמהתי . ענין התעכבות כמו אם יתמהמ' חכה לו ( חבקוק ב ) :
<b style="color: gray;">מלבי"ם פירוש המילות</b> (מצות) חשתי, ולא עכבוני העצלות ואהבת המנוחה, כי חשתי בזריזות ולא התמהמהתי לשמור מצותיך, שעשיתי המצוה תיכף בבואה לידי כמ''ש מצוה הבאה לידך על תחמיצנה, ועשיתי בזריזות הגם שעשיית המצות הם טורח גדול :
<b style="color: gray;">מלבי"ם ביאור המילות</b> חשתי ולא התמהמהתי. החש הוא הזריז בדבר עצמו ולא התמהמהתי בזמן, שעשיתי תכף וגם בזריזות, (עמ''ש ישעיה ח' א') :
<h3>{סא}</h3>
חֶבְלֵ֣י רְשָׁעִ֣ים עִוְּדֻ֑נִי תּֽ֝וֹרָתְךָ֗ לֹ֣א שָׁכָֽחְתִּי׃
<b style="color: gray;">רש"י</b> חבלי רשעים עודוני . סיעות של רשעים שללוני כמו ( בראשית מט ) יאכל עד , כך חברו מנחם , ויש לפותרו לשון עוד כלומר נוספו ורבו עלי :
<b style="color: gray;">מצודת דוד</b> חבלי רשעים . חבורות רשעים שללו אותי ועם כל הצער הזה לא שכחתי תורתך :
<b style="color: gray;">מצודת ציון</b> חבלי . ענין סיעה וחבורה כמו חבל נביאים ( ש''א י' ) : עודני . ענין ביזה ושלל כמו בבקר יאכל עד ( בראשית מא ) :
<b style="color: gray;">מלבי"ם פירוש המילות</b> (תורה) חבלי, ולא מנעוני רעת בני אדם, כי הגם שחבלי רשעים עודני, שעשו אותי טרף לשניהם, וזה מונע מהעיון והעסק בתורה שצריך דעת צלולה ומיושבת, בכ''ז תורתך לא שכחתי :
<b style="color: gray;">מלבי"ם ביאור המילות</b> עודני. מן יאכל עד, שלל וטרף :
<h3>{סב}</h3>
חֲצֽוֹת־לַ֗יְלָה אָ֭קוּם לְהוֹד֣וֹת לָ֑ךְ עַ֝֗ל מִשְׁפְּטֵ֥י צִדְקֶֽךָ׃
<b style="color: gray;">מצודת דוד</b> על משפטי צדקך . על משפט הצדק שעשית ברשעים שונאי נפשי :
<b style="color: gray;">תורה תמימה</b> א"ר זריקא א"ר אמי א"ר יהושע בן לוי כתוב אחד אומר חצות לילה אקום להודות לך על משפטי צדקך וכתוב אחד אומר קדמו עיני אשמורות הא כיצד ארבע משמרות הוי הלילה וכו'.<small><span style="color: gray;">ברכות ג ע"ב</span></small>
לדוד שמרה נפשי כי חסיד אני לוי ור' יצחק חד אמר כך אמר דוד לפני הקב"ה רבונו של עולם לא חסיד אני שכל מלכי מזרח ומערב ישנים עד שלש שעות ואני חצות לילה אקום להודות לך וכו'.<small><span style="color: gray;">ברכות ד ע"א</span></small>
<b style="color: gray;">מלבי"ם פירוש המילות</b> (משפטים) חצות גם לא עכבני השינה מה שצריך לנוח בלילה, כי אקום תמיד בחצות לילה להודות לך על משפטי צדקך, צייר את הלילה שבעת ההיא יעשה ה' משפט ברשעים, כמ''ש והפך לילה וידכאו, ובחצי הלילה הכה ה' כל בכור, וקמתי להודות על שמשפטיך הם בצדק :
<h3>{סג}</h3>
חָבֵ֣ר אָ֭נִי לְכָל־אֲשֶׁ֣ר יְרֵא֑וּךָ וּ֝לְשֹׁמְרֵ֗י פִּקּוּדֶֽיךָ׃
<b style="color: gray;">מצודת דוד</b> חבר אני . אוהב ורע לכל היראים ממך :
<b style="color: gray;">מלבי"ם פירוש המילות</b> (פקודים) חבר אני, ולא די שעשיתי המצות בפ''ע, כי גם עשיתי חבורות חבורות כדי שיגדל הזכות לפי רוב העושים, ואני נעשיתי חבר לכל אשר יראוך ולשומרי פקודיך, שבכל חבורה של מצוה השתתפתי עמהם :
<h3>{סד}</h3>
חַסְדְּךָ֣ יְ֭הוָה מָלְאָ֥ה הָאָ֗רֶץ חֻקֶּ֥יךָ לַמְּדֵֽנִי׃
<b style="color: gray;">מצודת דוד</b> חקיך למדני . ר''ל מכל החסדים עשה עמדי החסד הזה אשר תלמדני חוקיך :
<b style="color: gray;">מלבי"ם פירוש המילות</b> (חוקים) חסדך, עד שחסדך ה' מלאה עתה את הארץ, כי כפי שנמלאה הארץ חסידים ואנשי מעשה, כן הוספת להשפיע חסדך, ולכן אני מבקש חקיך למדני, שבזכות כל זה יזכה ללמוד טעם החקים :
<h3>{סה}</h3>
ט֭וֹב עָשִׂ֣יתָ עִֽם־עַבְדְּךָ֑ יְ֝הוָ֗ה כִּדְבָרֶֽךָ׃
<b style="color: gray;">מצודת דוד</b> טוב . מעולם עשית טוב עם עבדך : ה' כדברך . אתה ה' הלא עשית כדברך שהבטחת לי ולא נפל דבר ארצה :
<b style="color: gray;">מלבי"ם פירוש המילות</b> (דברים) טוב עשית, אחר שבקש שימלא ה' דבריו והבטחתו, אמר באמת עשית עם עבדך טוב כדברך וכהבטחתך, ולכן אבקש,
<h3>{סו}</h3>
ט֤וּב טַ֣עַם וָדַ֣עַת לַמְּדֵ֑נִי כִּ֖י בְמִצְוֹתֶ֣יךָ הֶאֱמָֽנְתִּי׃
<b style="color: gray;">מצודת דוד</b> טוב טעם . הטוב אשר בטעמי התורה והדעת אשר בהם למדני ר''ל כמו שהטבת לעשות לי בדבר ישועה ורחמים כן עשה לי גם את זאת : כי במצותיך האמנתי . אני מאמין במצותיך שאתה צויתם ולזה תאב אני לדעת טוב טעמם :
<b style="color: gray;">מלבי"ם פירוש המילות</b> (מצות) טוב טעם ודעת למדני, שתעשה עמי גם הטובה הזאת ללמדני כל פרטי המצות ודיניהם, וזה דעת, וגם שאשיג טעמי המצות, וזה טוב טעם, ומתנצל בל תאמר שאבקש טוב טעם מפני שאיני מאמין במצוה שלא אדע טעמה, כי במצותיך האמנתי שאני מאמין גם מבלי אדע טעמה, רק מה שאני מבקש לדעת טוב טעם ודעת, הוא מפני כי.
<b style="color: gray;">מלבי"ם ביאור המילות</b> (סו-סז) טרם. ר''ל למדני טוב טעם טרם שאענה שאני שוגג :
<h3>{סז}</h3>
טֶ֣רֶם אֶ֭עֱנֶה אֲנִ֣י שֹׁגֵ֑ג וְ֝עַתָּ֗ה אִמְרָתְךָ֥ שָׁמָֽרְתִּי׃
<b style="color: gray;">רש"י</b> טרם אענה . אותך במצותיך טרם הגיתי בהם בבתי מדרשות אני שוגג בהם וחוטא ועתה משנעניתי בהם תורתך שמרתי שהמדרש מלמדני לסור מן העבירה לכן אני מבקש ממך טוב טעם ודעת למדני : אענה . לשון שונה והוגה בבית המדרש הוא כמו תען לשוני אמרתך וכן ( מלאכי ב' ) יכרת ה' לאיש אשר יעשנה ער ועונה מאהלי יעקב ער בחכמים ועונה בתלמידים :
<b style="color: gray;">מצודת דוד</b> טרם אענה . טרם עניתי עצמי בלמוד התורה המתשת כח אז הייתי אני שוגג בדבר קיום המצות כי לא ידעתים על אמתתם אבל עתה אחרי למדי את כל דברי התורה שמרתי אמרתך ולא אשגה עוד :
<b style="color: gray;">מצודת ציון</b> אענה . מלשון עינוי :
<b style="color: gray;">מלבי"ם פירוש המילות</b> (אמרות) טרם אענה אני שוגג, שבאם לא אדע כל פרטי המצות וטעמיהם, בקל אוכל לעבור על מצוה אחת בשגגה מבלי דעת, ואצטרך לענות ולהתנצל לאמר שאני שוגג, ולכן אבקש שטרם שאענה לאמר אני שוגג תלמדני טוב טעם ודעת, ובכ''ז בל תחשוב שאחר שאדע טעמי המצות לא אעשה אותם בעבור ציווי ה' רק מפני שהשכל מחייב, לז''א כי גם עתה אמרתך שמרתי, אשמור המצוה רק בעבור שהיא אמרתך לא בעבור שכלי :
<h3>{סח}</h3>
טוֹב־אַתָּ֥ה וּמֵטִ֗יב לַמְּדֵ֥נִי חֻקֶּֽיךָ׃
<b style="color: gray;">מצודת דוד</b> טוב אתה . גם בלי בקשה על הטובה : ומטיב . להמבקש את הטובה : למדני . ר''ל ואת זה אני מבקש למדני חוקיך לדעת מסתרי התורה :
<b style="color: gray;">מלבי"ם פירוש המילות</b> (חוקים) טוב אתה, ומבקש יותר מזה שגם תלמדני חקיך שאין להם טעם, שאשיג גם את טעמם, וזה אבקש מצד ההטבה היתירה מצד שה' טוב ומטיב מאד :
<h3>{סט}</h3>
טָפְל֬וּ עָלַ֣י שֶׁ֣קֶר זֵדִ֑ים אֲ֝נִ֗י בְּכָל־לֵ֤ב ׀ אֱצֹּ֬ר פִּקּוּדֶֽיךָ׃
<b style="color: gray;">רש"י</b> טפלו עלי שקר . חברו עלי שקר וכן ותטפל על עוני ( איוב יד ) :
<b style="color: gray;">מצודת דוד</b> טפלו . הזדים חברו עלי שקר ר''ל תלו בי דבר שקר לומר שאין תוכי כברי ומעשי המה בשקר אבל לא כן הוא כי אני בכל לב אשמור פקודיך וכברי כן תוכי :
<b style="color: gray;">מצודת ציון</b> טפלו . ענין חבור כמו ותטפול על עוני ( איוב יד ) :
<b style="color: gray;">מלבי"ם פירוש המילות</b> (פקודים) טפלו, באר עוד טעם מה שצריך הוא לדעת טעמי המצות, מפני הזדים החולקים על התורה והמצות, והם משתי כתות, יש מהם שטפלו עלי שקר, שמכחישים את התורה והמצות ע''י שקרים שבודים מלבם, ונגד זה אני בכל לב אצור פקודיך, שהפקודים הם זכרון למעשי ה' אשר עשה בימי קדם מהנסים והנפלאות, וזה מעיד אמת נגד השקר של הזדים :
<h3>{ע}</h3>
טָפַ֣שׁ כַּחֵ֣לֶב לִבָּ֑ם אֲ֝נִ֗י תּוֹרָתְךָ֥ שִֽׁעֲשָֽׁעְתִּי׃
<b style="color: gray;">מצודת דוד</b> טפש . לבם נעשו שמן כחלב כי ישעשעו בתענוגות הזמן אבל אני תורתך היא שעשעתי המתשת עוד את הכח :
<b style="color: gray;">מצודת ציון</b> טפש . ענין שומן כי השמן לב העם הזה ( ישעיה ו ) תרגומו טפש לבא ומזה קראו לכסיל טפש :
<b style="color: gray;">מלבי"ם פירוש המילות</b> (תורה) טפש ויש מהם שטפש לבם כחלב מרוב שמנונית, שהולכים אחר תאות אכילה ופוקרים במצות מרוב תאותם, שמחמת זה גבר עליהם הטפשות והסכלות, ונגד זה אני תורתך שעשעתי, שהתורה תפקח את הלב להבין ולהשכיל, ותחליש כח התאוה שלכן נקראת תושיה, שמתשת כח הגוף ותאוותיו :
<h3>{עא}</h3>
טֽוֹב־לִ֥י כִֽי־עֻנֵּ֑יתִי לְ֝מַ֗עַן אֶלְמַ֥ד חֻקֶּֽיךָ׃
<b style="color: gray;">רש"י</b> טוב לי כי עניתי . שנתיסרתי ועוניתי למען אשוב מדרך רעה ואשמור חקיך , בפירושים אחרים מצאתי כן טוב לי כי עניתי וגו' , טוב היה בעיני כשהייתי סובל יסורים כדי ללמוד תורה בצער :
<b style="color: gray;">מצודת דוד</b> טוב לי . טובה היא בעיני אשר הייתי מענה עצמי בלמוד התורה המתשת כח למען אלמד תוכן עומק חוקיך כי הרעה הזאת הטבה היא :
<b style="color: gray;">מלבי"ם פירוש המילות</b> (חוקים) טוב, והגם שהתורה מתשת כח טוב לי כי עניתי, כדי שעי''כ אלמד חקיך וא''א להשיג סודות התורה רק מי שימית עצמו עליה, ובמ''ש עניתי, כולל אם עינוי הגוף אם עינוי הממון והקנינים, ונגד עינוי הקנינים מפרש, כי.
<h3>{עב}</h3>
טֽוֹב־לִ֥י תֽוֹרַת־פִּ֑יךָ מֵ֝אַלְפֵ֗י זָהָ֥ב וָכָֽסֶף׃
<b style="color: gray;">מצודת דוד</b> טוב לי . התורה טובה בעיני מאלפי וגו' וכאומר אם רבים ירבו עמל ומענים נפשם לקנות הון כ''ש שיש לענות הנפש בעבור קנין התורה :
<b style="color: gray;">תורה תמימה</b> א"ר יוסי בן קיסמא פעם אחת הייתי מהלך בדרך ופגע בי אדם אחד ונתן לי שלום והחזרתי לו שלום אמר לי רבי מאיזה מקום אתה אמרתי לו מעיר גדולה של חכמים ושל סופרים אני אמר לי רבי רצונך שתדור עמנו במקומנו ואני אתן לך אלף אלפים דינרי זהב ואבנים טובות ומרגליות אמרתי לו בני אם אתה נותן לי כל כסף וזהב ואבנים טובות ומרגליות שבעולם איני דר אלא במקום תורה לפי שבשעת פטירתו של אדם אין מלוין אותו לא כסף ולא זהב ולא אבנים טובות ומרגליות אלא תורה ומעשים טובים בלבד שנאמר בהתהלכך תנחה אותך בשכבך תשמור עליך והקיצות היא תשיחך. בהתהלכך תנחה אותך בעוה"ז ובשכבך תשמור עליך בקבר והקיצות היא תשיחך לעוה"ב וכן כתוב בספר תהלים ע"י דוד מלך ישראל טוב לי תורת פיך מאלפי זהב וכסף ואומר לי הכסף ולי הזהב נאם ה' צבאות:<small><span style="color: gray;">אבות כ ע"א</span></small>
<b style="color: gray;">מלבי"ם פירוש המילות</b> (תורה) טוב לי תורת פיך, אני בוחר יותר שאשיג תורת פיך שהם טעמי החקים שלא יודעו רק מפיך, כי מפיו דעת ותבונה, וזה טוב לי יותר מאלפי זהב וכסף :
<h3>{עג}</h3>
יָדֶ֣יךָ עָ֭שׂוּנִי וַֽיְכוֹנְנ֑וּנִי הֲ֝בִינֵ֗נִי וְאֶלְמְדָ֥ה מִצְוֹתֶֽיךָ׃
<b style="color: gray;">מצודת דוד</b> ויכוננוני . ר''ל עשו אותי כלי מוכן לקבל הבינה לכן הבינני ואלמד :
<b style="color: gray;">מלבי"ם פירוש המילות</b> (מצות) ידיך עשוני ויכוננוני הבינני, נגד מה שבקש שילמדהו טוב טעם ודעת המצות, אומר שיבינהו איך עשה וכנן אותו, ובזה אלמדה מצותיך, כי גוף האדם ובנינו ואיבריו וגידיו וקשורו עם כחות נפשו, הם מכוונים אל מצות התורה, שהתורה ומצותיה ובנין האדם וסדורו ערוכים זה מול זה, וכמ''ש חז''ל שרמ''ח איברים ושס''ה גידים נגד רמ''ח מ''ע ושס''ה מצות ל''ת, וכל אבר מיוחד לו מצוה אחת כמ''ש הקדמונים, ואם יבין בנין גופו בכל פרטיו ואיך עשהו ה' ויכונן אותו, ילמד מזה לדעת סודות המצות המכוונים לעומת מדת גופו ונפשו ומערכתם :
<b style="color: gray;">מלבי"ם ביאור המילות</b> עשוני ויכוננוני. כמו הוא עשך ויכוננך, שגמר כל בנין גופו ואיבריו :
<h3>{עד}</h3>
יְ֭רֵאֶיךָ יִרְא֣וּנִי וְיִשְׂמָ֑חוּ כִּ֖י לִדְבָרְךָ֣ יִחָֽלְתִּי׃
<b style="color: gray;">רש"י</b> יראיך יראוני . בטובה וישמחו כי כגמולי גמולם שהרי מיראיך אני ולדברך יחלתי :
<b style="color: gray;">מצודת דוד</b> יראוני . בהגדולה שאני עומד בה ישמחו גם המה כי בא אלי על אשר יחלתי לדבריך והלא גם המה מן המיחלים לה' ומעותדים לגדולה :
<b style="color: gray;">מצודת ציון</b> יחלתי . קויתי :
<b style="color: gray;">תורה תמימה</b> דוד דגלי מסכתא כתיב ביה יראיך יראוני וישמחו וכו'.<small><span style="color: gray;">עירובין נג ע"א</span></small>
<b style="color: gray;">מלבי"ם פירוש המילות</b> (דברים) יראיך, כבר בקש שיעשה ה' עמו אות לטובה בל יגדילו עליו מחרפיו ושונאיו, ועתה בקש זה שנית מטעם אחר, כדי שיראי ה' ישמחו בזה, אחר שיחלתי לדברך, כמ''ש זכר דבר לעבדך על אשר יחלתני, ואם יראו כי מצאוני רעות יתעצבו, לא כן אם יראו שנתקיימה הבטחתך ישמחו בה' ויתהללו בו :
<h3>{עה}</h3>
יָדַ֣עְתִּי יְ֭הוָה כִּי־צֶ֣דֶק מִשְׁפָּטֶ֑יךָ וֶ֝אֱמוּנָ֗ה עִנִּיתָֽנִי׃
<b style="color: gray;">רש"י</b> ואמונה עניתני . בדין עניתני :
<b style="color: gray;">מצודת דוד</b> צדק משפטיך . המשפטים שעשית בי בצדק המה : ואמונה . ובאמונה ענית אותי בעינוי נפש :
<b style="color: gray;">מלבי"ם פירוש המילות</b> (משפטים) ידעתי ה', ר''ל אני בפ''ע איני צריך לזה, כי הגם שמצאוני רעות רבות וצרות ידעתי שהם במשפט צדק על עונותי, ואיני מסופק כלל בהבטחת ה', באשר ידעתי כי צדק משפטיך, מה שהענשת אותי, וגם ידעתי כי אמונה עניתני, שמה שעניתני זה בעצמו היה כדי שתוכל לאמן הבטחתך, שלכן עניתני כדי למרק עוני ולהחזירני בתשובה, כמ''ש אשר בהעותו והוכחתיו בשבט אנשים, ועי''כ וחסדי לא אפיר מעמו ולא אשקר באמונתי, כ''ז ידעתי אני, אבל בכ''ז אבקש,
<h3>{עו}</h3>
יְהִי־נָ֣א חַסְדְּךָ֣ לְנַחֲמֵ֑נִי כְּאִמְרָתְךָ֥ לְעַבְדֶּֽךָ׃
<b style="color: gray;">מצודת דוד</b> יהי נא . עתה יהי חסדך עלי לנחמני כאשר אמרת על עבדיך בידי נתן הנביא :
<b style="color: gray;">מלבי"ם פירוש המילות</b> (אמרות) יהי נא חסדך לנחמני זאת תעשה מצד החסד לנחם אותי על הצרות שסבלתי, כאמרתך לעבדך, כדי שיכירו הכל שקיימת אמרתך, ויראיך ישמחו וכמ''ש עשה עמי אות לטובה ויראו וכו' כי אתה ה' עזרתני ונחמתני :
<h3>{עז}</h3>
יְבֹא֣וּנִי רַחֲמֶ֣יךָ וְאֶֽחְיֶ֑ה כִּי־תֽ֝וֹרָתְךָ֗ שַֽׁעֲשֻׁעָֽי׃
<b style="color: gray;">מצודת דוד</b> כי תורתך שעשועי . וראוי אני לרחמים :
<b style="color: gray;">מלבי"ם פירוש המילות</b> (תורה) יבאוני רחמיך ואחיה, על התנחומים על הרע שסבל בקש מצד החסד, אבל על שאחיה זאת אבקש מצד מדת הרחמים, אחר שתורתך שעשועי, והתורה מתשת כח, אבקש שאחיה ע''י רחמיך, ובשגם כי חיים הם למוצאיהם :
<h3>{עח}</h3>
יֵבֹ֣שׁוּ זֵ֭דִים כִּי־שֶׁ֣קֶר עִוְּת֑וּנִי אֲ֝נִ֗י אָשִׂ֥יחַ בְּפִקּוּדֶֽיךָ׃
<b style="color: gray;">רש"י</b> כי שקר עותוני . כי על חנם הרשיעוני ( מצאתי ) , אומר אני על לבון פנים שאומר לו הבא על אשת איש מיתתו במה והוא לא חטא :
<b style="color: gray;">מצודת דוד</b> כי שקר עותוני . בשקר תולים בי עון אשר לא כן כי אני אשיח בפקודיך ועסק התורה הלא מצלת מן העון :
<b style="color: gray;">מצודת ציון</b> עותוני . מלשון עון :
<b style="color: gray;">מלבי"ם פירוש המילות</b> (פקודים) יבושו זדים, ונגד מ''ש טפלו עלי שקר זדים, אמר שיבושו זדים במה ששקר עותוני, (העות הוא עות השכל שרצו לעות אותי בשקר ולהטות לבי אל הכפירה), כי אני אשיח בפקודיך, שע''י הפקודים נודע שקרם וכמ''ש למעלה טפלו עלי שקר זדים אני בכל לב אצור פקודיך :
<h3>{עט}</h3>
יָשׁ֣וּבוּ לִ֣י יְרֵאֶ֑יךָ (וידעו) [וְ֝יֹדְעֵ֗י] עֵדֹתֶֽיךָ׃
<b style="color: gray;">רש"י</b> ישובו לי יראיך . שפירשו הימנו סנהדרין כשנצטרע מאותו עון אף אם גרושה היא נתן עיניו בה כל הנוגע לא ינקה :
<b style="color: gray;">מצודת דוד</b> ישובו . כאשר יבושו הזדים וילכו להם ישובו אלי יראיך אשר סרו ממני בעת באו הזדים לקנטר :
<b style="color: gray;">תורה תמימה</b> דאמר רב יהודה אמר רב ששה חדשים נצטרע דוד ופרשו הימנו סנהדרין ונסתלקה הימנו שכינה דכתיב ישובו לי יראיך ויודעי עדותיך וכו'.<small><span style="color: gray;">יומא כב ע"ב</span></small>
<b style="color: gray;">מלבי"ם פירוש המילות</b> (עדות) ישובו, והגם שהזדים לא ישובו לראות באור החיים, כי כל באיה לא ישובון, ישובו לי יראיך ויודעי עדותיך, שהפקודים הם זכרון להעדות שהם מורים עליהם והם ישובו לאמונה ולשמירת הפקודים :
<h3>{פ}</h3>
יְהִֽי־לִבִּ֣י תָמִ֣ים בְּחֻקֶּ֑יךָ לְ֝מַ֗עַן לֹ֣א אֵבֽוֹשׁ׃
<b style="color: gray;">מצודת דוד</b> תמים . בכונה הגונה לשמה : למען לא אבוש . כאשר יפקיד אל היודע תעלומות :
<b style="color: gray;">מלבי"ם פירוש המילות</b> (חקים) יהי לבי תמים בחקיך, שהגם שאשיח בפקודים שיש להם טעם, עדיין יש הרהור בלב על החקים שטעמם בלתי נודע, ואם אין לבו תמים באמונה שלמה הוא מתבייש משמור החקים שהעכו''ם משיבים עליהם, אבל כשיהיה לבי תמים לא אבוש משמור אותם :
<h3>{פא}</h3>
כָּלְתָ֣ה לִתְשׁוּעָתְךָ֣ נַפְשִׁ֑י לִדְבָרְךָ֥ יִחָֽלְתִּי׃
<b style="color: gray;">רש"י</b> כלתה וגו' נפשי . אותה :
<b style="color: gray;">מצודת דוד</b> כלתה . נפשי תתאוה לתשועתך כי אקוה לדברך שהבטחת על הישועה :
<b style="color: gray;">מצודת ציון</b> כלתה . ענין תאוה וחשק כמו נכספה וגם כלתה נפשי ( לעיל פד ) :
<b style="color: gray;">מלבי"ם פירוש המילות</b> (דברים) כלתה, נפשי כלתה ונכספה לתשועתך, וגם לדברך יחלתי, שתתקיים הבטחתך שהבטחתני, והגם שאני נכסף לתשועה, בכ''ז :
<h3>{פב}</h3>
כָּל֣וּ עֵ֭ינַי לְאִמְרָתֶ֑ךָ לֵ֝אמֹ֗ר מָתַ֥י תְּֽנַחֲמֵֽנִי׃
<b style="color: gray;">רש"י</b> כלו עיני . צופים תמיד עד כי כלו :
<b style="color: gray;">מצודת דוד</b> כלו עיני . עיני צופים והנם כלים על איחור אמרת הבטחתך : לאמר . כי אומר אני מתי תנחם אותי :
<b style="color: gray;">מצודת ציון</b> כלו עיני . המתאוה לדבר מה ומתאחרת לבוא נקרא בלשון המקרא כליון עינים כמו ועיניך רואות וכלות וגו' ( דברים כח ) :
<b style="color: gray;">מלבי"ם פירוש המילות</b> (אמרות) כלו עיני לאמרתך, עיני כלות ועדיין לא נתקיים הדבר, ואני אומר מתי תנחמני, שהלא עבר זמן רב ועדיין לא נושעתי :
<h3>{פג}</h3>
כִּֽי־הָ֭יִיתִי כְּנֹ֣אד בְּקִיט֑וֹר חֻ֝קֶּ֗יךָ לֹ֣א שָׁכָֽחְתִּי׃
<b style="color: gray;">רש"י</b> כנאד בקיטור . כנאד של עור המתייבש בעשן :
<b style="color: gray;">מצודת דוד</b> כי הייתי . עם כי הייתי כחוש ותש כח כנאד התלוי בעשן ומתייבש בו על כל זה לא שכחתי חוקיך :
<b style="color: gray;">מצודת ציון</b> כנאד . שם כלי ישימו בו היין : בקיטור . ענין עשן והבל כמו כקיטור הכבשן ( בראשי' יט ) :
<b style="color: gray;">מלבי"ם פירוש המילות</b> (חקים) כי לא שכחתי חקיך, וראוי אני שתושיעני מצד הזכות של שמירת החקים שהגם שהייתי כנאד בקיטור, שהנאד המלא מים ורוח נשאר לח, אבל המלא קיטור יתיבש, וכן יבש ליחות גופי מרוב הצרות, ובכ''ז חקיך לא שכחתי הגם שבהיותי בצרה תמידית היה בנקל לשכוח החקים שאין להם טעם, ותפס משל נאד בקיטור, כי היובש גורם שכחה ובכ''ז לא שכחתי :
<h3>{פד}</h3>
כַּמָּ֥ה יְמֵֽי־עַבְדֶּ֑ךָ מָתַ֬י תַּעֲשֶׂ֖ה בְרֹדְפַ֣י מִשְׁפָּֽט׃
<b style="color: gray;">רש"י</b> מתי תעשה . שאראה בימי :
<b style="color: gray;">מצודת דוד</b> כמה . ר''ל וכי מרובים המה ומתי א''כ תעשה ברודפי משפט כי פן אמות ולא אראה הנקמה :
<b style="color: gray;">מלבי"ם פירוש המילות</b> (משפטים) כמה, ואם מצד המשפט, מתי תעשה ברודפי משפט, והלא ראוי שתעשה המשפט בעודי חי, וכמה ימי עבדך הלא ימי חיי קצרים :
<h3>{פה}</h3>
כָּֽרוּ־לִ֣י זֵדִ֣ים שִׁיח֑וֹת אֲ֝שֶׁ֗ר לֹ֣א כְתוֹרָתֶֽךָ׃
<b style="color: gray;">רש"י</b> כרו לי זדים שיחות . שלא כתורה הבאים לפסלני :
<b style="color: gray;">מצודת דוד</b> כרו לי . הזדים חפרו עלי בורות שאפול בהם ר''ל יעצו עלי מחשבות רעים : אשר לא כתורתך . כי התורה אמרה ואהבת לרעך כמוך ( ויקרא י''ט ) :
<b style="color: gray;">מצודת ציון</b> כרו . חפרו : שיחות . בורות כמו כרו לפני שיחה ( לעיל נו ) :
<b style="color: gray;">מלבי"ם פירוש המילות</b> (תורה) כרו, הלא הזדים החולקים על התורה ביד רמה הם כרו לי שיחות, מפני שהם אומרים אשר לא כתורתך, שאין הדברים כמו שהם כתובים בתורתך כי הם חולקים עליהם, (וי''ל שכיון על מה שרצו לפסלו בקהל שלא דרשו עמוני ולא עמונית והוא נגד התורה) :
<h3>{פו}</h3>
כָּל־מִצְוֹתֶ֥יךָ אֱמוּנָ֑ה שֶׁ֖קֶר רְדָפ֣וּנִי עָזְרֵֽנִי׃
<b style="color: gray;">רש"י</b> שקר רדפוני . לשוא רדפוני אויבי : כל מצותיך אמונה . מואבי ולא מואבית והם על שקר רדפו לאסרני :
<b style="color: gray;">מצודת דוד</b> כל מצותך אמונה . כל המצות הלא המה לעשות אמונה לשם המצוה והם רדפוני לשקר בי ר''ל אף שהמה אומרים שאני איש עון ופשע רב אין עצם כוונתם בעבור מצות ה' לבער הרע כ''א לשקר בי ולכן עזרני להתגבר עוד עליהם :
<b style="color: gray;">מלבי"ם פירוש המילות</b> (מצות) כל, ואם מצד המצות, הנה באמת כל מצותיך אמונה, שצריך להאמין, וזה יסוד המצות שיאמין במצוה ובמצותיו, ולא יחקור עליהם ולא יסבור בם סברות רק יעשה באמונה, והם אומרים שזה שקר, מה שאני אומר שכל מצותיך אמונה, כי הם חוקרים ומתפלספים על עניני המצות ועי''כ הם עוברים עליהם ובזה רדפוני על דעתי שיש להאמין ושלא לחקור ולסבור בם סברות, וע''כ עזרני, כי ירדפוני ע''י שמירתי את המצות באמונה :
<h3>{פז}</h3>
כִּ֭מְעַט כִּלּ֣וּנִי בָאָ֑רֶץ וַ֝אֲנִ֗י לֹא־עָזַ֥בְתִּי פִקֻּודֶֽיךָ׃
<b style="color: gray;">רש"י</b> כמעט כלוני . כלא הייתי אהיה בארץ ואני עמדתי על בוריי , וכן לי קוו רשעים לאבדני מבא בקהל :
<b style="color: gray;">מצודת דוד</b> כמעט . כשיעור זמן מועט היה לכלות אותי בארץ ר''ל מאד היה הדבר קרוב : ואני לא עזבתי פקודיך . ר''ל עם כי פעמים רבות הייתי קרוב למות בידם ודמם היה לפעמים מסור בידי עכ''ז לא עזבתי פקודיך ומנעתי לשלוח יד בהם :
<b style="color: gray;">מלבי"ם פירוש המילות</b> (פקודים) כמעט, ואם מצד הפקודים, הלא בעבור זה כמעט כלוני בארץ בעבור שאני לא עזבתי פקודיך, כי הם רוצים לבטל אותם ורבה המשטמה עלי על שמירתי אותם :
<h3>{פח}</h3>
כְּחַסְדְּךָ֥ חַיֵּ֑נִי וְ֝אֶשְׁמְרָ֗ה עֵד֥וּת פִּֽיךָ׃
<b style="color: gray;">מצודת דוד</b> כחסדך . אף אם אין בי זכות : ואשמרה וגו' . ולא בעבור הנאת עוה''ז :
<b style="color: gray;">מלבי"ם פירוש המילות</b> (עדות) כחסדך, וע''כ חייני כחסדך למען אשמרה עדות פיך, כי בשמירת הפקודים מקיימים העדיות שמעידים על נסי ה' ונפלאותיו והשגחתו, כפי העדות שהעידה התורה מיציאת מצרים וכל האותות שעשה עמהם במדבר שעליהם נתיסדו הפקודים :
<h3>{פט}</h3>
לְעוֹלָ֥ם יְהוָ֑ה דְּ֝בָרְךָ֗ נִצָּ֥ב בַּשָּׁמָֽיִם׃
<b style="color: gray;">מצודת דוד</b> לעולם ה' . אתה ה' עד עולם נצב דברך בשמים ר''ל אף אם מערכת השמים וכסיליהם יורו להרע או להיטיב הנה גזרת דברך עומדת בשמים ומבטל הוראתם :
<b style="color: gray;">מלבי"ם פירוש המילות</b> לעולם, ר''ל העולם העליון והעולם התחתון שבראת שניהם מתקיימים ע''י דברך, הגם שהם מחולקים, שהעולם העליון קיים באיש ובני עולם התחתון קיימים במין, הנה בשמים שהם קיימים באיש דברך נצב לעולם, הדבור שאמרת שיהיו שמים ושיהיו מאורות, הדבור הזה נצב שם לעולם מבלי השתנות, והוא חיות השמים וקיומם, שאם יסולק כח הדבור הזה מהם ישובו אל התהו והבהו : () לדור ודור אמונתך כוננת ארץ, וגם הארץ שאינה קיימת לעולם, כי צאצאי הארץ הווים ונפסדים שזה מרמז במלות לדור ודור, שהוא הזמן המתחלק בין דורות החולפים ומתחדשים, בכ''ז שם נצב אמונתך, שהיא ההבטחה שלא יכלו המינים, כמ''ש עושה פרי למינו, כל נפש חיה למינה, פרו ורבו, שצוה שיפרו וירבו וישארו המינים קיימים, וע''י האמונה הזאת כוננת ארץ ותעמוד :
<b style="color: gray;">מלבי"ם ביאור המילות</b> (פט-צ) לעולם, לדור ודור. לעולם מורה על זמן הנצחי הבלתי מתחלק, ולדור ודור מורה על הזמן המתחלק לשני דורות. והשמים קיימים והדבור הראשון נצב שם לעולם. וצאצאי הארץ אין קיימים רק הבטחתו קיימת מדור ההוה לדור הבא אחריו :
<h3>{צ}</h3>
לְדֹ֣ר וָ֭דֹר אֱמֽוּנָתֶ֑ךָ כּוֹנַ֥נְתָּ אֶ֝֗רֶץ וַֽתַּעֲמֹֽד׃
<b style="color: gray;">מצודת דוד</b> אמונתך . אמונת וקיום הבטחתך היא לדור ודור עם כי מערכת השמים יורו החלוף : כוננת ארץ . הלא אתה כוננת הארץ והיא עומדת על פיך ומי א''כ ימחה בידך מלעשות בה כרצונך :
<h3>{צא}</h3>
לְֽ֭מִשְׁפָּטֶיךָ עָמְד֣וּ הַיּ֑וֹם כִּ֖י הַכֹּ֣ל עֲבָדֶֽיךָ׃
<b style="color: gray;">מצודת דוד</b> למשפטיך עמדו היום . ר''ל בכל יום ויום עומדים מערכת השמים וכסיליהם לעשות משפטיך כפי הגזר ועם הוראתם יהיה בהיפוך כי הכל הם עבדיך ונכנעי' המה לגזרת המקום :
<b style="color: gray;">תורה תמימה</b> וא"ר אלכסנדרי א"ר חייא בר אבא ואמרי לה אריב"ל כיון שהגיע קיצו של אדם הכל מושלים בו שנא' והיה כל מוצאי יהרגני רב אמר מן הדין קרא למשפטיך עמדו היום כי הכל עבדיך וכו'.<small><span style="color: gray;">נדרים מא ע"א</span></small>
<b style="color: gray;">מלבי"ם פירוש המילות</b> (משפטים) למשפטיך, נגד מ''ש מתי תעשה ברודפי משפט, אומר הלא אין מי מעכב בידך שתעשה המשפט תיכף, כי השמים והארץ שהם קיימים ע''י דברך ואמונתך הם עומדים מוכנים למשפטיך, שכל אשר תגזור במשפט יעשו וימלאו כפי גזרתך, וא''כ אינך צריך להאריך הזמן על יום מחר, כי הם עומדים מוכנים למשפטיך היום, ותוכל לעשות ברודפי משפט היום, כי הכל עבדיך העומדים לעשות פקודתך, ולמה תדחה המשפט עד לאחר זמן :
<b style="color: gray;">מלבי"ם ביאור המילות</b> למשפטיך עמדו. שעומדים לעשות משפטיך :
<h3>{צב}</h3>
לוּלֵ֣י ת֭וֹרָתְךָ שַׁעֲשֻׁעָ֑י אָ֝֗ז אָבַ֥דְתִּי בְעָנְיִֽי׃
<b style="color: gray;">מצודת דוד</b> לולי תורתך שעשועי . אם לא היתה עסק תורתך משמח אותי אז הייתי נאבד בעבור רוב עניי וכאומר הלא התורה מתשת כח ואיך תוסיף אומץ אל הנלכד בחבלי עוני דבר שאין הטבע יורה עליו אלא ע''כ דבר מלך שלטון על הטבע והנהגת העולם :
<b style="color: gray;">מלבי"ם פירוש המילות</b> (תורה) לולי, נגד מ''ש שכרו לי זדים שיחות אשר לא כתורתך ע''ז אמר לולי שתורתך שעשועי אז אבדתי בעניי, כי היו מאבדים אותי מלבא בקהל ישראל, רק ע''י שהייתי משתעשע בתורתך עי''כ השיבותים דבר כפי התורה, וגם שזכות התורה הגינה עלי, וכמ''ש יבואוני רחמיך ואחיה כי תורתך שעשועי :
<h3>{צג}</h3>
לְ֭עוֹלָם לֹא־אֶשְׁכַּ֣ח פִּקּוּדֶ֑יךָ כִּ֥י בָ֝֗ם חִיִּיתָֽנִי׃
<b style="color: gray;">מצודת דוד</b> כי בם . בעבור שמירת הפקודים נתת לי חיים :
<h3>{צד}</h3>
לְֽךָ־אֲ֭נִי הוֹשִׁיעֵ֑נִי כִּ֖י פִקּוּדֶ֣יךָ דָרָֽשְׁתִּי׃
<b style="color: gray;">מצודת דוד</b> לך אני . עיני תלוים אליך להושיעני כי דרשתי לשמור פקודיך :
<b style="color: gray;">מלבי"ם פירוש המילות</b> (פקודים) לך אני, ונגד מ''ש שכמעט היה כלה ואבד על ששמר את הפקודים, מבקש אחר שאני לך, כי המשטמה עלי הוא על כבוד שמך ופקודיך, וא''כ הושיעני כי פקודיך דרשתי, ועל ידי זה. (עדות)
<h3>{צה}</h3>
לִ֤י קִוּ֣וּ רְשָׁעִ֣ים לְאַבְּדֵ֑נִי עֵ֝דֹתֶ֗יךָ אֶתְבּוֹנָֽן׃
<b style="color: gray;">מצודת דוד</b> לי קוו . עלי יקוו הרשעים לאבדני מן העוה''ב כי יטרידוני למען לא אשכיל בתורה אבל עכ''ז אתבונן בעדותיך בעומק טעמיהם :
<b style="color: gray;">מצודת ציון</b> קוו . מלשון תקוה :
<b style="color: gray;">מלבי"ם פירוש המילות</b> (עדות) לי קוו רשעים לאבדני, אבל אני עדותיך אתבונן, כי הפקודים הם המעשים שיעשו להתבונן על ידם את העדיות על חידוש העולם והשגחה וכל הפנות האמוניות שבאו מספורי התורה הנקראים עדות, וגם ר''ל שאחר מה שאתבונן עדותיך, ראיתי כי הצלת את הצדיקים תמיד מיד רשעים הקמים עליהם וכן תציל אותי :
<h3>{צו}</h3>
לְֽכָל תִּ֭כְלָה רָאִ֣יתִי קֵ֑ץ רְחָבָ֖ה מִצְוָתְךָ֣ מְאֹֽד׃
<b style="color: gray;">רש"י</b> לכל תכלה וגו' . לסלסל ולפלפל בה וכן פתחת למוסרי ( לעיל ק''ח ) : לכל תכלה . לכל סיום דבר יש קץ גבול אבל מצותיך אין קץ וגבול לתכליתם ( מצאתי ) :
<b style="color: gray;">מצודת דוד</b> לכל תכלה . לכל דבר אשר יש להם תכלה הנה בעין השכל ראיתי את הקץ אבל מצותיך רחבה היא מאוד ואין עמדי לבוא עד סוף תכלית מסתורה א''כ בוודאי אין לה תכלה כי אם היה לה הייתי רואה הקץ בעין השכל כמו שראיתי בכל בעלי התכלית :
<b style="color: gray;">תורה תמימה</b> אמר רב חסדא דריש מרי בר מר מאי דכתיב לכל תכלה ראיתי קץ רחבה מצותך מאד דבר זה אמרו דוד ולא פירשו אמרו איוב ולא פירשו אמרו יחזקאל ולא פירשו עד שבא זכריה בן עדו ופירשו אמרו דוד ולא פירשו דכתיב לכל תכלה ראיתי קץ רחבה מצותך מאד וכו'.<small><span style="color: gray;">עירובין כא ע"א</span></small>
<b style="color: gray;">מלבי"ם פירוש המילות</b> (מצות) לכל תכלה, ונגד מ''ש כל מצותיך אמונה שקר רדפוני, שרדפוהו במה שאמרו ששקר הוא מה שדוד אומר שכל המצות הם אמונה, משיב לכל תכלה ראיתי קץ רחבה מצותך מאד ר''ל בכל הדברים שבעולם אם רוצים להשיג התכלית צריך תחלה שיהיה קץ, היינו שישלם הדבר, כי התכלית לא יבא רק בגמר המעשה, כמו שהישיבה בבית ועל הכסא שהוא התכלית, לא יהיה רק אם נגמר הבית והכסא, אבל מצותך אחר שהיא רחבה מאד וא''א להשיג בה קץ, כי המצות הם רבים בלי קץ, ובכ''ז יושג התכלית, כי כל מצוה היא תכלית לעצמה וגם ההליכה אחר המצות היא תכלית בפ''ע, כי עקר תכלית המצוה היא האמונה שמאמין בה' ושומע מצותיו, ונחת רוח הוא לפניו שאמר ונעשה רצונו :
<b style="color: gray;">מלבי"ם ביאור המילות</b> תכלה, קץ. קץ הוא סוף הדבר, ותכלה תכלית הדבר, קץ שם לחשך ולכל תכלית הוא חוקר, שעושה קץ לחושך ומשיג התכלית שרצה להשיג דהיינו כסף וזהב.
<h3>{צז}</h3>
מָֽה־אָהַ֥בְתִּי תוֹרָתֶ֑ךָ כָּל־הַ֝יּ֗וֹם הִ֣יא שִׂיחָתִֽי׃
<b style="color: gray;">מצודת דוד</b> מה אהבתי . מה מאוד אהבתי התור' עד שכל היום היא מאמר פי :
<b style="color: gray;">תורה תמימה</b> זלגו עיניו דמעות של רבי אלעזר בן שמוע אמר אשריכם תלמידי חכמים שדברי תורה חביבין עליכם ביותר קרא עליו המקרא הזה מה אהבתי תורתך כל היום היא שיחתי וגו'<small><span style="color: gray;">מנחות יח ע"א</span></small>
<b style="color: gray;">מלבי"ם פירוש המילות</b> (תורה) מה אהבתי תורתך, כבר אמר כמה פעמים שהתורה היא לו לשעשועים, ויש שישתעשע בדבר חמדה שלא מחמת אהבה, לכן אמר שעשועי התורה היא מחמת אהבתי לה, עד שכל היום היא שיחתי, שאפילו השיחה שהיא שלא מדעתי וכן השיחת חולין היא רק בתורה :
<b style="color: gray;">מלבי"ם ביאור המילות</b> שיחתי. השיחה הוא מה שידבר מבלי כונה ובהסח הדעת :
<h3>{צח}</h3>
מֵ֭אֹ֣יְבַי תְּחַכְּמֵ֣נִי מִצְוֹתֶ֑ךָ כִּ֖י לְעוֹלָ֣ם הִיא־לִֽי׃
<b style="color: gray;">רש"י</b> מאויבי תחכמני מצותיך . על דואג ואחיתופל אמרו דלא אתיא להו שמעתא אליבא דהלכתא לעולם סוד התורה בידי שכן מכל מלמדי השכלתי מזה למדתי קצת ומזה למדתי קצת ( לאחר שלמדתי מרבי מובהק ) :
<b style="color: gray;">מצודת דוד</b> מאויבי . מצותיך תחכם אותי להיות יותר חכם משונאי הרשעים כי היא לי לעולם ר''ל אני עוסק בה בתמידות ולזה מחכמת אותי :
<b style="color: gray;">מלבי"ם פירוש המילות</b> (מצות) מאויבי, מצותך תתן בלבי חכמה איך להנצל מאויבי, כי היא עומדת לי לעולם ליעצני והנמשל שהיא תלמדהו דעת איך יתחכם נגד אויבי הנפש, שהם התאוה והיצר שהם אויבי האדם האמתיים, כי המצוה היא עומדת לי לעולם, ועל ידה אשאר נצח, והיא תלוני בעמלי בעולם הבא, וכל יתר ענינים הם עוברים וכלים :
<h3>{צט}</h3>
מִכָּל־מְלַמְּדַ֥י הִשְׂכַּ֑לְתִּי כִּ֥י עֵ֝דְוֹתֶ֗יךָ שִׂ֣יחָה לִֽֿי׃
<b style="color: gray;">רש"י</b> שיחה לי . כל שיחתי היתה בם :
<b style="color: gray;">מצודת דוד</b> השכלתי . מכולם קבלתי השכל כי ע''י כולם היה דבורי בעדותיך ובזה הבנתי דבר מתוך דבר :
<b style="color: gray;">תורה תמימה</b> בן זומא אומר איזהו חכם הלומד מכל אדם שנאמר מכל מלמדי השכלתי איזהו גבור הכובש את יצרו שנאמר טוב ארך אפים מגבור ומושל ברוחו מלוכד עיר וכו'.<small><span style="color: gray;">אבות יג ע"א</span></small>
<b style="color: gray;">מלבי"ם פירוש המילות</b> (עדות) מכל, וכן העדות ילמדהו שכל עד שישכיל יותר מכל מלמדיו באשר שכל מה שיחקור האדם בענינים האלהיים בשכל האנושי לא ישיג את האמת אבל ע''י עדות התורה יודע לו איך ברא ה' את העולם וכל המעשים שהיו בגלגולי הדורות, וכל יסודות האמונה מהידיעה וההשגחה ושכר ועונש וכדומה הכל נודע ע''י העדות :
<h3>{ק}</h3>
מִזְּקֵנִ֥ים אֶתְבּוֹנָ֑ן כִּ֖י פִקּוּדֶ֣יךָ נָצָֽרְתִּי׃
<b style="color: gray;">מצודת דוד</b> מזקנים אתבונן . אהיה בעל בינה יותר מזקנים כי שמרתי פקודיך וכל למודי היא לעשות ולקיים ולזה ביותר אתן לב להתבונן בהם לעשות הדבר בתקון :
<b style="color: gray;">מלבי"ם פירוש המילות</b> (פקודים) מזקנים, וגם הזקנים שנסו תולדות הימים ובחנו את הזמנים הקדומים לא ישיגו ידיעה ברורה מכל הדברים ע''י נסיונותיהם, ואני ע''י הפקודים שנצרתי אתבונן יותר מהם, כי הפקודים יעוררו על מעשי ה' בימי קדם, וע''י שעושה אותם בפועל יתחקו בנפשו יותר ממה שהתחזקו הפעולות בהזקנים וישיג ידיעה ברורה ממעשי ה' יותר מהם :
<h3>{קא}</h3>
מִכָּל־אֹ֣רַח רָ֭ע כָּלִ֣אתִי רַגְלָ֑י לְ֝מַ֗עַן אֶשְׁמֹ֥ר דְּבָרֶֽךָ׃
<b style="color: gray;">רש"י</b> כלאתי רגלי . מנעתי כמו ( ש''א כ''ה ) אשר כליתני היום מבוא בדמים :
<b style="color: gray;">מצודת דוד</b> כלאתי . מנעתי רגלי מללכת בדרך רע ולא מיראת הבריות כ''א למען אשמור דברך שהזהרת עליו :
<b style="color: gray;">מצודת ציון</b> כלאתי . מנעתי כמו ויכלא הגשם ( בראשית ח ) :
<b style="color: gray;">מלבי"ם פירוש המילות</b> (דברים) מכל ארח רע, ארח הוא קטן מן דרך, שלא לבד שלא הלכתי בדרך רע הכבושה לרבים, גם מארח פרטי של רע כלאתי רגלי למען אשמר דברך, ורמז ג''כ למעשה דר' חייא ור' יונתן, והוא לא הלך אפתחא דזונות כדי לקבל שכר רק מנע א''ע מן הדרך כדי שלא יעבור על דברי ה' :
<h3>{קב}</h3>
מִמִּשְׁפָּטֶ֥יךָ לֹא־סָ֑רְתִּי כִּֽי־אַ֝תָּ֗ה הוֹרֵתָֽנִי׃
<b style="color: gray;">מצודת דוד</b> לא סרתי . ר''ל שפטתי דין אמת כי אתה למדתני לבל אכשל בדבר :
<b style="color: gray;">מצודת ציון</b> הורתני . ענין למוד :
<b style="color: gray;">מלבי"ם פירוש המילות</b> (משפטים) ממשפטיך, הגם שהמשפטים הם נימוסים שכליים ויחשוב האדם לפעמים שהוא יוכל לשפוט ע''פ שכלו בענין אחר, בכ''ז לא סרתי ממשפטיך לדון רק ע''פ דין תורה, יען שאתה הורתני, ומי יבא אחרי חכמת אלהים והוראתו :
<h3>{קג}</h3>
מַה־נִּמְלְצ֣וּ לְ֭חִכִּי אִמְרָתֶ֗ךָ מִדְּבַ֥שׁ לְפִֽי׃
<b style="color: gray;">רש"י</b> נמלצו . נמתקו :
<b style="color: gray;">מצודת דוד</b> מה נמלצו . מה מאוד נחשבו אמרתך לחכי לדברי מליצה והמה ערבים לי יותר מערבות הדבש לפי :
<b style="color: gray;">מצודת ציון</b> נמלצו . מל' מליצה : לחכי . מלשון חיך :
<b style="color: gray;">מלבי"ם פירוש המילות</b> (אמרות) מה נמלצו לחכי, עת אטעם אמרתך בחכי שהיא ההבחנה השכלית אמצא שם מליצה יקרה ודבור נשגב, שתחת ספורי התורה נמצאו מליצות עמוקות וענינים גדולים עד שהם כדבש לפי :
<h3>{קד}</h3>
מִפִּקּוּדֶ֥יךָ אֶתְבּוֹנָ֑ן עַל־כֵּ֝֗ן שָׂנֵ֤אתִי ׀ כָּל־אֹ֬רַח שָֽׁקֶר׃
<b style="color: gray;">מצודת דוד</b> מפקודיך אתבונן . מאשר אתבונן בפקודיך ע''כ שנאתי אורח שקר וכמ''ש רז''ל המאור שבה מחזיר למוטב :
<b style="color: gray;">מלבי"ם פירוש המילות</b> (פקודים) מפקודיך, כבר באר שהפקודים הם יעמדו נגד דעות כוזבות באמונה, כמ''ש טפלו עלי שקר זדים אני בכל לב אצור פקודיך, וכן אמר יבושו זדים כי שקר עותני אני אשיח בפקודיך, אמר שלא לבד שיעמדו נגד דרך שקר שהוא השקר הגלוי, כי ע''י שהתבונן בפקודים שע''י יודעו לו האמונות האמתיות מהשגחה ושכר ועונש ופנות התוריות, ע''כ ישנא גם ארח שקר שהארח הוא פרטי וקטן מן דרך, ר''ל שעי''ז ישמר אף מטעות קטן באחד מסעיפי האמונות ופרטיהם :
<h3>{קה}</h3>
נֵר־לְרַגְלִ֥י דְבָרֶ֑ךָ וְ֝א֗וֹר לִנְתִיבָתִֽי׃
<b style="color: gray;">רש"י</b> נר לרגלי דברך . כשאני בא להורות הוראה אני רואה בתורה והיא מפרשת אותי מן האסור כנר המציל את האד' מן הפחתים :
<b style="color: gray;">מצודת דוד</b> נר לרגלי . כמו הנר מציל הוא בחשכת הלילה מכל מכשול לבל תגוף הרגל כן דברך מציל אותי מכל מכשול עבירה : ואור וגו' . כפל הדבר במ''ש :
<b style="color: gray;">מצודת ציון</b> לנתיבתי . ענין שביל ומסילה :
<b style="color: gray;">מלבי"ם פירוש המילות</b> (דברים) נר, ההולך בדרך צריך אור גדול המאיר מרחוק שיראה לו את הנתיב שבו ילך, וצריך נר קטן שיאיר לו אצל רגלו בל ילך על קוצים ואבני נגף, כן דברך הם נר לרגלי שלא אכשל בלכתי בדרך ה' באחד המכשולים כמו לימוד לקנטר, להגיס לבו בהוראה וכדומה, ואור גדול להראות לו הנתיב בל יתע אל דרכי מות :
<b style="color: gray;">מלבי"ם ביאור המילות</b> נר, ואור. הנר הוא הבזך שנותן בו שמן ופתילה, והאור הוא האור עצמו, ואור גדול מנר, כמ''ש כי נר מצוה ותורה אור :
<h3>{קו}</h3>
נִשְׁבַּ֥עְתִּי וָאֲקַיֵּ֑מָה לִ֝שְׁמֹ֗ר מִשְׁפְּטֵ֥י צִדְקֶֽךָ׃
<b style="color: gray;">מצודת דוד</b> נשבעתי וגו' . ר''ל כדי לזרז את עצמי נשבעתי לשמור וכו' קיימתי את השבועה :
<b style="color: gray;">תורה תמימה</b> דאמר רב גידל אמר רב מנין שנשבעין לקיים את המצות שנאמר נשבעתי ואקיימה לשמור משפטי צדקך וכו'.<small><span style="color: gray;">תמורה ג ע"ב</span></small>
ואמר רב גידל א"ר מנין שנשבעין לקיים את המצוה שנאמר נשבעתי ואקיימה לשמור משפטי צדקך והלא מושבע ועומד מהר סיני הוא אלא הא קמ"ל דשרי ליה לאיניש לזרוזי נפשיה וכו'.<small><span style="color: gray;">נדרים ז ע"ב</span></small>
<b style="color: gray;">מלבי"ם פירוש המילות</b> (משפטים) נשבעתי, הנה קבלתי עלי בשבועה וגם אקיים את שבועתי, לשמר משפטי צדקך, לשפוט את העם במשפט צדק ע''פ משפטי התורה, אולם שני מונעים עומדים לנגדי, {{{א}}} חסרון כח ויכולת להקים המשפט על תלו, ועז''א.
<h3>{קז}</h3>
נַעֲנֵ֥יתִי עַד־מְאֹ֑ד יְ֝הוָ֗ה חַיֵּ֥נִי כִדְבָרֶֽךָ׃
<b style="color: gray;">רש"י</b> נעניתי . נעשיתי עני ושפל כמו לענות מפני ( שמות י' ) וענה גאון ישראל בפניו ( הושע ה' ) תרגום יונתן וימאך , ועני חשוב כמת לפיכך חייני כדבריך . נעניתי , חולי הוא שמטרף את הדעת ושמו עניה בלשון משנה :
<b style="color: gray;">מצודת דוד</b> נעניתי . נעשיתי מוכנע עד מאוד לכן חייני כדברך שאמרת עלי ע''י נתן הנביא :
<b style="color: gray;">מצודת ציון</b> נעניתי . ענין הכנעה כמו לענות מפני ( שמות יד ) :
<b style="color: gray;">מלבי"ם פירוש המילות</b> (דברים) נעניתי עד מאוד, שהיא הכנעה ועינוי הכח, ואני מבקש ה' חייני כדברך, תתן לי חיות וכח וגבורה להקים משפט, {{{ב}}} מצד חסרון הידיעה וע''ז אבקש :
<h3>{קח}</h3>
נִדְב֣וֹת פִּ֭י רְצֵה־נָ֣א יְהוָ֑ה וּֽמִשְׁפָּטֶ֥יךָ לַמְּדֵֽנִי׃
<b style="color: gray;">רש"י</b> נדבות פי . דבר רצוי שפי מתנדב לך , כל נדבה לשון רצון הוא :
<b style="color: gray;">מצודת דוד</b> נדבות פי . דברי רצוי מה שפי מתנדב קבלם ברצון ולמדני משפטיך :
<b style="color: gray;">מלבי"ם פירוש המילות</b> (משפטים) נדבות פי רצה נא ה' מה שהתנדבתי בפי ע''י השבועה לשמור משפט, יהיה לפניך לרצון, עד שבזכות זה משפטיך למדני שאדע לשפוט את עמך להבין בין טוב לרע :
<h3>{קט}</h3>
נַפְשִׁ֣י בְכַפִּ֣י תָמִ֑יד וְ֝תֽוֹרָתְךָ֗ לֹ֣א שָׁכָֽחְתִּי׃
<b style="color: gray;">רש"י</b> נפשי בכפי תמיד . הרבה נסתכנתי בסכנות רבות קרובות למיתה ואעפ''כ אני תורתך לא שכחתי ( ע''ד חש בראשו יעסוק בתורה ) . ( קיב ) לעולם עקב . על מעגלותם ועל נתיבותם . ( קיג ) סעפים שנאתי . חושבי מחשבות און כמו ( איוב כ' ) לכן שעיפי ישיבוני , ( מלכים א י''ח ) על שתי הסעיפים כשאתה קורא סעיפים הוא שם המחשבה וכשאתה קורא סעפים נופל הל' על החושבים אותם . ( קיז ) ואשעה בחקיך . ואתעסק כמו ואל ישעו בדברי שקר ( שמות ה' ) ד''א ואשעה לשון ספור ושנון כדמתרג' ולשנינה ולשועין . ( קיח ) סלית . רמסת נתתם למרמס כמו סלה כל אבירי ה' ( איכה א ) :
<b style="color: gray;">מצודת דוד</b> נפשי בכפי . אף שנפשי היא תמיד בסכנה כמו המחזיק דבר מה בכפו שהיא קרובה ליפול כשיפתח כפו ועכ''ז לא שכחתי תורתך בטרדות סכנה :
<b style="color: gray;">מלבי"ם פירוש המילות</b> (תורה) נפשי בכפי תמיד, הגם שאני תמיד בסכנה מני המלחמות וזה מזיק להעיון בכ''ז תורתך לא שכחתי, ואני עוסק בה תמיד, וכן אמר למעלה חבלי רשעים עודוני וכו' :
<h3>{קי}</h3>
נָתְנ֬וּ רְשָׁעִ֣ים פַּ֣ח לִ֑י וּ֝מִפִּקּוּדֶ֗יךָ לֹ֣א תָעִֽיתִי׃
<b style="color: gray;">מצודת דוד</b> נתנו . אף כי נתנו פח בדרכי מ''מ לא תעיתי מדרך פקודיך לעשות בהם נקם :
<b style="color: gray;">מצודת ציון</b> פח . רשת הלוכד : תעיתי . הסר מדרך הישר והולך בדרך אחר קרוי תועה :
<b style="color: gray;">מלבי"ם פירוש המילות</b> (פקודים) נתנו רשעים פח לי, שרצו להעבירני מדרך הישר ע''י פח שהכינו בדרכי אבל מפקודיך לא תעיתי, כי הפקודים הם יציינו לו הדרך, כי במעשי הפקודים רצוף זכרון דרך החמלה והחסד והרחמים וכדומה, וע''י הפעולות יתוקנו דרכי הלב, ואי אפשר עוד שילכד בפח, וכמ''ש מפקודיך אתבונן על כן שנאתי כל ארח שקר :
<h3>{קיא}</h3>
נָחַ֣לְתִּי עֵדְוֹתֶ֣יךָ לְעוֹלָ֑ם כִּֽי־שְׂשׂ֖וֹן לִבִּ֣י הֵֽמָּה׃
<b style="color: gray;">מצודת דוד</b> נחלתי . אני מחזיק לעולם בתורה והיא לי לנחלה כי המצות שבהם ישישו לבי :
<b style="color: gray;">מלבי"ם פירוש המילות</b> (עדות) נחלתי, וגם העדות שהם הספורים שבתורה שמעידים על דרכי ה', שמהם צומחים הפקודים, הם לי נחלה שנעשו קנין בנפשי לעולם, אחר שהם ששון לבי, שאשמח כשאראה בם דרכי ה' וישרו וטובו השגחתו וחמלתו על יראיו : ????
<h3>{קיב}</h3>
נָטִ֣יתִי לִ֭בִּי לַעֲשׂ֥וֹת חֻקֶּ֗יךָ לְעוֹלָ֥ם עֵֽקֶב׃
<b style="color: gray;">מצודת דוד</b> נטיתי לבי . מתענוגי הזמן : לעולם עקב . עד עולם עד סוף ימי וכפל המלה בשמות נרדפים וכן אדמת עפר ( דניאל יב ) :
<b style="color: gray;">מצודת ציון</b> עקב . ענין סוף כעקב שהוא סוף הגוף :
<b style="color: gray;">מלבי"ם פירוש המילות</b> (חקים) נטיתי לבי, וגם החקים שאין להם טעם ורחוקים מלהתקבל בלב, נטיתי לבי עד שיהיה מוכן אליהם לעשותם מחפץ לב, עד שעקב רגלי הולך עליהם לעולם מרוב ההרגל במו :
<h3>{קיג}</h3>
סֵעֲפִ֥ים שָׂנֵ֑אתִי וְֽתוֹרָתְךָ֥ אָהָֽבְתִּי׃
<b style="color: gray;">מצודת דוד</b> סעפים . כל המחשבות שנאתי אבל תורתך אהבתי וכל מחשבותי בה :
<b style="color: gray;">מצודת ציון</b> סעפים . ענין מחשבה כמו על שתי הסעיפים ( מ''א י''ח ) :
<b style="color: gray;">מלבי"ם פירוש המילות</b> (תורה) סעפים, נגד מ''ש למעלה מה אהבתי תורתך כל היום היא שיחתי, שאינו משיח בשום דבר רק בדברי תורה, מוסיף שגם לא יחשוב בשום מחשבה רק מחשבת התורה, שע''י אהבתו אותה כל מחשבתו וסעיפיו בה, ושנא להעלות בלבו מחשבת זולתה :
<h3>{קיד}</h3>
סִתְרִ֣י וּמָגִנִּ֣י אָ֑תָּה לִדְבָרְךָ֥ יִחָֽלְתִּי׃
<b style="color: gray;">מצודת דוד</b> סתרי . אתה לי למסתר ולמגן כי אקוה לדברך אשר הבטחתני על זה :
<b style="color: gray;">מלבי"ם פירוש המילות</b> (דברים) סתרי ומגני אתה, ר''ל אני איני מתירא מן המריעים, כי אתה סתרי שמסתיר אותי מפניהם לבל יראוני, וגם אם יקרבו אלי אתה מגן לי מפניהם, וחוץ מזה לדבריך יחלתי שהבטחתני לשמרי ולהצילי, וא''כ איני מתירא מפני סכנת גופי, רק אני אומר :
<h3>{קטו}</h3>
סֽוּרוּ־מִמֶּ֥נִּי מְרֵעִ֑ים וְ֝אֶצְּרָ֗ה מִצְוֹ֥ת אֱלֹהָֽי׃
<b style="color: gray;">מצודת דוד</b> סורו וגו' . לבל תסיתו אותי הרע כי חפץ אני לשמור מצות אלהי :
<b style="color: gray;">מצודת ציון</b> מרעים . רשעים :
<b style="color: gray;">מלבי"ם פירוש המילות</b> (מצות) סורו ממני מרעים ואצרה מצות אלהי, שבעת תלחמו עמי הגם שה' מגן לי תשביתני מנצור את המצות, כי אני טרוד במלחמה ואני מתירא מפני ביטול תורה ומצות :
<h3>{קטז}</h3>
סָמְכֵ֣נִי כְאִמְרָתְךָ֣ וְאֶֽחְיֶ֑ה וְאַל־תְּ֝בִישֵׁ֗נִי מִשִּׂבְרִֽי׃
<b style="color: gray;">מצודת דוד</b> סמכני . סמוך אותי בהבטחתך שאחיה ואל תבייש אותי מן חקותי כי המקוה לדבר מה ונמנע ממנו תחשב לו לבושה :
<b style="color: gray;">מצודת ציון</b> משברי . ענין תוחלת ותקוה כמו שברו על ה' ( לקמן קמו ) :
<b style="color: gray;">מלבי"ם פירוש המילות</b> (אמרות) סמכני, לכן אבקש סמכני כאמרתך ואחיה, חוץ ממה שאחיה אל תבישני משברי, שתקותי היא לעשות מצות ומע''ט ולא אחיה חיי הבטלה, שזה לא יחשב אצלי לחיים ואבוש משברי ותקותי :
<h3>{קיז}</h3>
סְעָדֵ֥נִי וְאִוָּשֵׁ֑עָה וְאֶשְׁעָ֖ה בְחֻקֶּ֣יךָ תָמִֽיד׃
<b style="color: gray;">מצודת דוד</b> סעדני . כשאתה תסעד אותי אהיה בוודאי נושע ותמיד אספר חוקיך כי יסורו ממני הטרדות המונעות :
<b style="color: gray;">מצודת ציון</b> ואשעה . ענין ספור כי ויספר תרגומו ואשתעי וכן ונשתעה ונראה יחדו ( ישעיה מא ) :
<b style="color: gray;">מלבי"ם פירוש המילות</b> (חקים) סעדני, שהסעד הוא יותר מן הסמיכה, ואושעה לגמרי, באופן שאשעה בחקיך תמיד, ע''י שלא אהיה טרוד במלחמה, ולא לבד במצות כי גם בחקים שאין להם טעם, וגם החקים כוללים דרכי תורה שבע''פ ומדרשות חכמים בהם אשעה לחקור בם תמיד :
<b style="color: gray;">מלבי"ם ביאור המילות</b> ואשעה. כמו ואשעה :
<h3>{קיח}</h3>
סָ֭לִיתָ כָּל־שׁוֹגִ֣ים מֵחֻקֶּ֑יךָ כִּי־שֶׁ֝֗קֶר תַּרְמִיתָֽם׃
<b style="color: gray;">מצודת דוד</b> סלית . רמסת כל השוגים מעשות חוקיך ר''ל עם כי יאמרו שגגה היתה : כי שקר תרמיתם . כי יודע אתה שערמתם שקר ולא בשגגה נעשה כי מזידין המה :
<b style="color: gray;">מצודת ציון</b> סלית . ענין רמיסה כמו סלית כל אבירי : שוגים . מלשון שגגה : תרמיתם . ענין ערמה כמו ותרמית לבם ( ירמיה יד ) :
<b style="color: gray;">מלבי"ם פירוש המילות</b> (חקים) סלית ודרכת את כל שוגים מחקיך, (גדר השגיאה היא הטעות העיוני) ר''ל שאינם מקיימים חקיך מפני שטועים בעיונם, שע''י סברתם אין לעשות את החקים, (או שכופרים במדרשות תורה שבע''פ ע''י עיונם), כי שקר תרמיתם, התרמית הזה שהם מרמים ע''י חקירותיהם וסברותיהם הוא שקר :
<b style="color: gray;">מלבי"ם ביאור המילות</b> סלית. כמו סלה כל אבירי (איכה א') :
<h3>{קיט}</h3>
סִגִ֗ים הִשְׁבַּ֥תָּ כָל־רִשְׁעֵי־אָ֑רֶץ לָ֝כֵ֗ן אָהַ֥בְתִּי עֵדֹתֶֽיךָ׃
<b style="color: gray;">מצודת דוד</b> סיגים . כמו הסיגים אשר נשרפים המה בכור הצורף כן השבת מן העולם כל הרשעים ולכן בראותי מפלתם אהבתי עדותיך :
<b style="color: gray;">מצודת ציון</b> סיגים . כסיגים והוא פסולת הכסף : השבת . ענין ביטול :
<b style="color: gray;">מלבי"ם פירוש המילות</b> (עדות) סיגים השבת הרשעים כל רשעי הארץ הם דומים כסיגים, שצריך להוציא אותם מן הכסף, וכן השבת אותם כמשחית הסיג ע''י האש המצרף, לכן ע''י שאתה מכלה את הרשעים אהבתי עדותיך, שהם מעידים שה' עושה משפט ברשעים וישוב מצרף ומטהר כסף, וכן לכן.
<h3>{קכ}</h3>
סָמַ֣ר מִפַּחְדְּךָ֣ בְשָׂרִ֑י וּֽמִמִּשְׁפָּטֶ֥יךָ יָרֵֽאתִי׃
<b style="color: gray;">רש"י</b> סמר . כמו ( איוב ד' ) תסמר שערת בשרי כאדם שעמד שערותיו הריציי''ר בלע''ז . ומשפטיך יראתי . מפורענו' גזרותיך . ( קכב ) ערב עבדך . ל' הצלה גרנטיי''ה בלע''ז היה ערב בשבילי לנגד הרעה ( כלומר היה ערב שאשמור פקודיך ) . ( קכג ) ולאמרת צדקך . הבטחה שהבטחתני . ( קכו ) עת לעשות לה' וגו' . מוסב על מקרא שלפניו הבינני ואדעה עדותיך להבין עת לעשות לשמך איך יעשו אותם שהפרו תורתך למצוא רצון וסליחה ותמצא להם ואעשה כן על כל עבירה שבידי , ורבותינו דרשו ממנו שעוברין על דברי תורה כדי לעשות סייג וגדר לישראל כגון גדעון ואליה בהר הכרמל שהקריבו בבמה , עוד ראיתי נדרש באגדה פי' איש פנוי וטיילן העושה תורתו עתים מפר ברית , שאדם ( פנוי ) צריך להיות יגע בתורה כל שעות היום . ( קכז ) על כן אהבתי . על אשר אהבתי מצותיך ראוי לך ללמדני עת רצון ומה אעשה לך ותרצני , יש על כן הרבה שפתרונו על אשר כמו כי על כן ראיתי פניך ( בראשית ל''ג ) כי על כן ידעת חנותינו ( במדבר י ) , על כן יתרה עשה ( ישעיה טו ) . ( קכח ) כל פקודי כל ישרתי . כל פקודי כל דבר אשר צוית בתורתך : ישרתי . ישרו בעיני ואמרתי עליהם ישרו כל זה כדאי אני שתמחול ותרצה לי . ( קכט ) פלאות עדותיך . מכוסים הם ונפלאים עדותיך מבני אדם יש מצות קלות שהרבית במתן שכרן כגון שלוח הקן : על כן נצרתם נפשי . כלם כי לא נודע איזה יכשר :
<b style="color: gray;">מצודת דוד</b> סמר . כי בשרי נתקשה ועמדה כמסמר מפחדך הרב ויראתי מן המשפט ולכן אהבתי עדותיך :
<b style="color: gray;">מצודת ציון</b> סמר . מלשון מסמר ויתד ועניינו התקשות וכן תסמר שערת בשרי ( איוב ד ) :
<b style="color: gray;">מלבי"ם פירוש המילות</b> (משפטים) סמר מפחדך בשרי, שע''י שאתה מבער את הרשעים יפול פחדך על כל בשר, וממשפטיך יראתי וייראו מפני פחד ה' ומשפטיו :
<b style="color: gray;">מלבי"ם ביאור המילות</b> סמר מפחדך. כמו תסמר שערת ראשי, ופחד הוא מעצב בלתי ידוע והירא הוא מעצב ידוע, ועז''א ממשפטיך יראתי כי משפטי ה' ידועים :
<h3>{קכא}</h3>
עָ֭שִׂיתִי מִשְׁפָּ֣ט וָצֶ֑דֶק בַּל־תַּ֝נִּיחֵ֗נִי לְעֹֽשְׁקָֽי׃
<b style="color: gray;">מצודת דוד</b> בל תניחני . בל תעזוב אותי להיות נמסר ביד עושקי :
<b style="color: gray;">מצודת ציון</b> לעושקי . מל' עושק וגזל :
<b style="color: gray;">מלבי"ם פירוש המילות</b> (משפט) עשיתי משפט וצדק, ודרך ה' לשלם מדה כנגד מדה, וא''כ אל תניחני לעושקי כי צריך גם אתה לעשות לי משפט נגד העושקים :
<h3>{קכב}</h3>
עֲרֹ֣ב עַבְדְּךָ֣ לְט֑וֹב אַֽל־יַעַשְׁקֻ֥נִי זֵדִֽים׃
<b style="color: gray;">מצודת דוד</b> ערוב . היטיב והכשר עבדך לטוב שלא יעשקוני זדים :
<b style="color: gray;">מצודת ציון</b> ערוב . ענין מתיקות כמו קולך ערב ( ש''ה ב ) ור''ל היטיב והכשר וכן ה' עשקה לי ערבני ( ישעיה לח ) :
<b style="color: gray;">מלבי"ם פירוש המילות</b> ערב, ממליץ כאילו הטוב המוכן לו הוא מבקש ערבות שבל יבא ביד זרים ע''י עושק ושישאר בידו, ולכן אתה תהיה הערב אל הטוב, שתבטיח לי שישאר בידי ובל יעשקוני זדים, כי אז מידך יבוקש ואתה מחויב להחזיר את העושק, כי ערבת בעדו :
<b style="color: gray;">מלבי"ם ביאור המילות</b> ערוב. מענין ערבות בעד עושק. וכן ה' עשקה לי ערבני, וצייר הטוב כעצם מופשט מבקש ערבות :
<h3>{קכג}</h3>
עֵ֭ינַי כָּל֣וּ לִֽישׁוּעָתֶ֑ךָ וּלְאִמְרַ֥ת צִדְקֶֽךָ׃
<b style="color: gray;">מצודת דוד</b> עיני כלו . עיני צופים לישועתך ולקיום אמרת צדקך והנם כלים כי מתאחרת לבוא :
<b style="color: gray;">מצודת ציון</b> עיני כלו . תאוה המתאחרת קרוי כליון עינים :
<b style="color: gray;">מלבי"ם פירוש המילות</b> (אמרות) עיני כלו, ר''ל אני מצפה בכליון עינים (שזה מורה הציפוי של זמן רב ותחלת ממושכה) בין לישועתך מצד הישועה בעצמה, ובין לאמרת צדקך, שהלא יש לי ממך ע''ז אמירה והבטחה, וכמ''ש כלתה לתשועתך נפשי לדברך יחלתי :
<h3>{קכד}</h3>
עֲשֵׂ֖ה עִם־עַבְדְּךָ֥ כְחַסְדֶּ֗ךָ וְחֻקֶּ֥יךָ לַמְּדֵֽנִי׃
<b style="color: gray;">מצודת דוד</b> כחסדך . ולא כפי מעשי : וחוקיך למדני . ר''ל זה החסד תעשה עמדי :
<b style="color: gray;">מלבי"ם פירוש המילות</b> (חקים) עשה עם עבדך כחסדך וחקיך למדני, הגם שללמד את החקים שהם ענינים נסתרים וסודות מלכו של עולם, אין אתה מחויב מצד הדין תעשה זאת לי מצד החסד :
<h3>{קכה}</h3>
עַבְדְּךָ־אָ֥נִי הֲבִינֵ֑נִי וְ֝אֵדְעָ֗ה עֵדֹתֶֽיךָ׃
<b style="color: gray;">מצודת דוד</b> עבדך אני . ר''ל חפצי לעבוד אותך ולכן הבינני וגו' ואעבוד לך :
<b style="color: gray;">מלבי"ם פירוש המילות</b> (עדות) עבדך אני הבינני ואדעה עדותיך, אולם שתבינני עדותיך עד שאדעם בידיעה ברורה, על זה אין צריך חסד, כי זה אתה מחויב מצד שאני עבדך, שהאדון יבאר אל העבד את הנהגתו הגלויה למען ידע הנהגתו ודרכו :
<h3>{קכו}</h3>
עֵ֭ת לַעֲשׂ֣וֹת לַיהוָ֑ה הֵ֝פֵ֗רוּ תּוֹרָתֶֽךָ׃
<b style="color: gray;">מצודת דוד</b> עת לעשות . יש עת קבוע לעשות לה' משפט בהרשעים אשר הפרו תורתך :
<b style="color: gray;">תורה תמימה</b> ת"ש בגדי כהונה היוצא בהן למדינה אסור ובמקדש בין בשעת עבודה בין שלא בשעת עבודה מותר מפני שבגדי כהונה ניתנו ליהנות בהן ש"מ ובמדינה לא והתניא בעשרים וחמשה [בטבת] יום הר גרזים [הוא] דלא למספד יום שבקשו כותיים את בית אלהינו מאלכסנדרוס מוקדון להחריבו ונתנו להם באו והודיעו את שמעון הצדיק מה עשה לבש בגדי כהונה ונתעטף בבגדי כהונה ומיקירי ישראל עמו ואבוקות של אור בידיהן וכל הלילה הללו הולכים מצד זה והללו הולכים מצד זה עד שעלה עמוד השחר כיון שעלה עמוד השחר אמר להם מי הללו אמרו לו יהודים שמרדו בך כיון שהגיע לאנטיפטרס זרחה חמה ופגעו זה בזה כיון שראה לשמעון הצדיק ירד ממרכבתו והשתחוה לפניו אמרו לו מלך גדול כמותך ישתחוה ליהודי זה אמר להם דמות דיוקנו של זה מנצחת לפני בבית מלחמתי אמר להם למה באתם אמרו אפשר בית שמתפללים בו עליך ועל מלכותך שלא תחרב יתעוך עובדי כוכבים להחריבו אמר להם מי הללו אמרו לו כותיים הללו שעומדים לפניך אמר להם הרי הם מסורין בידיכם מיד נקבום בעקביהם ותלאום בזנבי סוסיהם והיו מגררין אותן על הקוצים ועל הברקנים עד שהגיעו להר גרזים כיון שהגיעו להר גריזים חרשוהו וזרעוהו כרשינין כדרך שבקשו לעשות לבית אלהינו ואותו היום עשאוהו יו"ט אי בעית אימא ראויין לבגדי כהונה ואי בעית אימא עת לעשות לה' הפרו תורתך:<small><span style="color: gray;">יומא סט ע"א</span></small>
התקינו שיהא אדם שואל בשלום חברו וכו': מאי ואומר וכי תימא בעז מדעתיה דנפשיה קאמר ת"ש ה' עמך גבור החיל וכי תימא מלאך הוא דקאמר ליה לגדעון ת"ש אל תבוז כי זקנה אמך ואומר עת לעשות לה' הפרו תורתך אמר רבא האי קרא מרישיה לסיפיה מדריש מסיפיה לרישיה מדריש מרישיה לסיפיה מדריש עת לעשות לה' מאי טעם משום הפרו תורתך מסיפיה לרישיה מדריש הפרו תורתך מ"ט משום עת לעשות לה' תניא הלל הזקן אומר בשעת המכניסין פזר בשעת המפזרים כנס ואם ראית דור שהתורה חביבה עליו פזר שנאמר יש מפזר ונוסף עוד ואם ראית דור שאין התורה חביבה עליו כנס שנא' עת לעשות לה' הפרו תורתך וכו'.<small><span style="color: gray;">ברכות סג ע"א</span></small>
דרש ר' יהודה בר נחמני מתורגמניה דר"ל כתוב אחד אומר כתוב לך את הדברים האלה וכתוב אחד אומר כי על פי הדברים האלה לומר לך דברים שעל פה אי אתה רשאי לאומרן בכתב ושבכתב אי אתה רשאי לאומרן על פה ותנא דבי רבי ישמעאל כתוב לך את הדברים האלה אלה אתה כותב אבל אין אתה כותב הלכות אמרי דלמא מילתא חדתא שאני דהא רבי יוחנן ור"ל מעייני בסיפרא דאגדתא בשבתא ודרשי הכי עת לעשות לה' הפרו תורתך אמרי מוטב תיעקר תורה ואל תשתכח תורה מישראל וכו'.<small><span style="color: gray;">תמורה יד ע"ב</span></small>
והתקינו שיהא אדם שואל את שלום חברו בשם שנאמר והנה בעז בא מבית לחם ויאמר לקוצרים ה' עמכם ויאמרו לו יברכך ה' ואומר ה' עמך גבור החיל ואומר אל תבוז כי זקנה אמך ואומר עת לעשות לה' הפרו תורתך רבי נתן אומר הפרו תורתך משום עת לעשות לה':<small><span style="color: gray;">ברכות נד ע"א</span></small>
ורבה ורב יוסף דאמרי תרוייהו האי ספר אפטרתא אסור למקרי ביה בשבת מאי טעמא דלא ניתן ליכתב מר בר רב אשי אמר לטלטולי נמי אסור מ"ט דהא לא חזי למיקרי ביה ולא היא שרי לטלטולי ושרי למיקרי ביה דר' יוחנן ור"ש בן לקיש מעייני בספרא דאגדתא בשבתא והא לא ניתן ליכתב אלא כיון דלא אפשר עת לעשות לה' הפרו תורתך ה"נ כיון דלא אפשר עת לעשות לה' הפרו תורתך וכו'.<small><span style="color: gray;">גיטין ס ע"א</span></small>
<b style="color: gray;">מלבי"ם פירוש המילות</b> (תורה) עת, מוסב למעלה הבינני ואדעה עדותיך, ואדעה עת לעשות לה', היינו שאדעה העדיות שמעידים איך התנהגת מעולם בהנהגת השכר והעונש, ומזה אדעה העת המוכן לה' לעשות נקמה ועונש לאלה אשר הפרו תורתך, שבהכרח יש לזה עת קצוב מאת החכמה העליונה, שיש עת לעשות, ועת שלא לעשות רק להאריך אף, וע''י שאדעה עדותיך ואבין אותם, אבין מתי הוא העת לעשות נקמה במפירי תורה ודת :
<h3>{קכז}</h3>
עַל־כֵּ֭ן אָהַ֣בְתִּי מִצְוֹתֶ֑יךָ מִזָּהָ֥ב וּמִפָּֽז׃
<b style="color: gray;">מצודת דוד</b> על כן וגו' . ע''כ בעבור שיודע אני שתבוא עת המשפט לכן אהבתי וגו' :
<b style="color: gray;">מצודת ציון</b> ומפז . הוא הזהב הטוב :
<b style="color: gray;">מלבי"ם פירוש המילות</b> (מצות) על כן, באשר אדע שיש עת שתבא במשפט על כל נעלם, אהבתי מצותיך, באשר ידעתי שיש השגחה ושכר ועונש, ואוהבם יותר מזהב ומפז שהוא המועיל, כי הם לא יועילו להציל מענשך, כמ''ש לא יועיל הון ביום עברה אבל צדקה תציל ממות :
<h3>{קכח}</h3>
עַל־כֵּ֤ן ׀ כָּל־פִּקּ֣וּדֵי כֹ֣ל יִשָּׁ֑רְתִּי כָּל־אֹ֖רַח שֶׁ֣קֶר שָׂנֵֽאתִי׃
<b style="color: gray;">מצודת דוד</b> על כן וגו' . בעבור עת המשפט אני אומר כל הפקודים כולם ישרים המה ושנאתי כל אורח שקר :
<b style="color: gray;">מצודת ציון</b> ישרתי . מלשון ישר :
<b style="color: gray;">מלבי"ם פירוש המילות</b> (פקודים) על כן, באשר ידעתי מעדותיך כי יש שכר ועונש, כל פקודי כל ישרתי, הפקודים שהם המצות שבאים להיות זכרון אל העדות האלה הם כולם ישרים בעיני, שהישר הוא בבינה, שאני מבין אותם בדרך ישרה שהם ישרים ואמתיים, וכל ארח שקר שנאתי, שכבר באר שהפקודים יישירו אל האמת הפך השקר, כמ''ש בפסוק ס''ט, ע''ח, ק''ד :
<h3>{קכט}</h3>
פְּלָא֥וֹת עֵדְוֹתֶ֑יךָ עַל־כֵּ֝֗ן נְצָרָ֥תַם נַפְשִֽׁי׃
<b style="color: gray;">מצודת דוד</b> פלאות עדותיך . המצות המה מכוסים ולא נודע מתן שכרן על כן את כולם נצרתם נפשי כי מי יודע איזה יכשר לקבל עליו שכר הרבה :
<b style="color: gray;">מצודת ציון</b> פלאות . מכוסה ונעלם כמו והוא פלאי ( שופטים י''ג ) :
<b style="color: gray;">מלבי"ם פירוש המילות</b> (עדות) פלאות, בחלק העדות שבתורה נמצא פלאות, היינו דברים מופלאים ומכוסים, שחוץ מן הספורים הגלוים שכולם אמתיים כפי פשוטם, יש בהם סודות וצפונות, כמו ענין הגן עדן והנהרות והנחש והנפילים ומלכים אשר מלכו בארץ אדום וכדומה, על כן נצרתם נפשי, כי דבר המופלא והמכוסה צריך נצירה שהיא שמירה יתירה :
<h3>{קל}</h3>
פֵּ֖תַח דְּבָרֶ֥יךָ יָאִ֗יר מֵבִ֥ין פְּתָיִֽים׃
<b style="color: gray;">רש"י</b> פתח דבריך יאיר . תחילת דבריך האירו את לב ישראל שאתה המבין פתאים באמרך ( שמות כ ) אנכי אשר הוצאתיך הודעתם בטובה שעשית להם שקניתם מבית עבדים לדעת כי אדון אתה להם ויקבלו אלהותיך עליהם לא יהיה לך אלהים אחרים וגו' ואח''כ גזרת גזרותיך , ד''א פתח דבריך יאיר תחילת דבריך במעשה בראשית יהי אור : מבין פתיים . משם יבינו הכל ויפתחו ( להתחיל ולפתוח ) בדברי תורה , תנחומא . ( קלא ) ואשאפה . ל' בליעה כמו ( ירמיה ב' ) שאפה רוח . ( קלד ) פדני מעושק אדם . מיצר הרע העושק את הבריות בפירושים אחרים מצאתי פדני מעושק אדם , פדני מעושקו של אדם . ( קלט ) צמתתני קנאתי . הקנאה שאני מקנא לשמך על השוכחי דבריך היא צומתה אותי ומקנטת אותי בהם , ( מצאתי ) . ( קמא ) צעיר אנכי ונבזה . כד''א ( שמואל א יז ) ודוד הוא הקטן , נבזה אני להקטין עצמי אצל עוסקי תורה להתלמד כי פקודיך לא שכחתי מלסלסל ומלפלפל בהם בצדקתך שבתוכן צדק ואמת עולמית ואף כי מצאוני צרות היו הם עסקי ולעולם הבינני צדקם ואחיה בהם כי היא חייך וגומר ( דברי' ל' ) :
<b style="color: gray;">מצודת דוד</b> פתח דבריך . פתיחת דבריך יאיר עיני הלב ר''ל כאשר יתחיל האדם להתבונן בתורה יאירו עיניו ויוסיף תבונה בכל עת : מבין . היא נותנת בינה לפתיים :
<b style="color: gray;">מצודת ציון</b> פתיים . כסילים :
<b style="color: gray;">מלבי"ם פירוש המילות</b> (דברים) פתח דבריך יאיר, ובכ''ז אינם כמשלי העמים הקדמונים שחיצוניותם הבלים ודברים בדוים ואין בם שום תועלת, כי גם פשטות הספורים והפתח שבו נכנסים אל דבריך, יאיר ג''כ, וילמדו ממנו אמונה ומוסר והנהגה, עד שהוא מבין פתיים, שגם הפתי שאינו מבין דברי חכמה יבין מספורי התורה מוסר ודעת :
<h3>{קלא}</h3>
פִּֽי־פָ֭עַרְתִּי וָאֶשְׁאָ֑פָה כִּ֖י לְמִצְוֹתֶ֣יךָ יָאָֽבְתִּי׃
<b style="color: gray;">מצודת דוד</b> פי פערתי . פתחתי פי ואתאוה למשוך המצות אל בית הבליעה כי מאוד אני מתאוה להם :
<b style="color: gray;">מצודת ציון</b> פערתי . ענין פתיחה כמו ופערה פיה ( ישעיה ה ) : ואשאפה . עניינו ההמשכה אל בית הבליעה כמו שאפה רוח ( ירמיה ב ) : יאבתי . כמו תאבתי והוא ענין תאוה :
<b style="color: gray;">מלבי"ם פירוש המילות</b> (מצות) פי פערתי ואשאפה, התורה נמשלה ללחם ומים שא''א לאדם לחיות בלעדם והם מזון הגוף כן המצות הם מזון הנפש, ודוד אומר כי אצלו המצות הם כמו האויר, שהלחם והמים יוכל האדם לחיות בלעדם איזה ימים, אבל האויר אינו יכול לחית בלעדו רגע, ואני פוער פי תמיד ואשאף את האויר הרוחני הזה, ר''ל שבכל רגע אעשה מצוה כי למצותיך יאבתי, והיא שאיפת חיי רוחי :
<b style="color: gray;">מלבי"ם ביאור המילות</b> פערתי. היא הפתיחה יותר מדאי, ואשאפה בא תמיד על שאיפת האויר או בהשאלה על כל דבר שישאף עליו כמו על האויר שהוא חיי רוחו :
<h3>{קלב}</h3>
פְּנֵה־אֵלַ֥י וְחָנֵּ֑נִי כְּ֝מִשְׁפָּ֗ט לְאֹהֲבֵ֥י שְׁמֶֽךָ׃
<b style="color: gray;">מצודת דוד</b> כמשפט . כראוי לחנן לאוהב שמך :
<b style="color: gray;">מלבי"ם פירוש המילות</b> (משפטים) פנה אלי וחנני כמשפט לאהבי שמך, המשפט הוא המגיע מן הדין, והחנינה היא מתנת חנם, ואוהבי שמו ישגיח ה' עליהם בהשגחה מופלאת ורגלי חסידיו ישמור ולא יאונה לצדיק כל און, וזה מצד המשפט והדין, שהאוהב את ה' יאוהב, ובקש שהגם שאינו במדרגה זו ואין מגיע לו זה מצד המשפט, יעשה אתו מצד החנינה מה שיעשה לאוהבי שמו מצד המשפט, ומפרש במה יחנהו.
<h3>{קלג}</h3>
פְּ֭עָמַי הָכֵ֣ן בְּאִמְרָתֶ֑ךָ וְֽאַל־תַּשְׁלֶט־בִּ֥י כָל־אָֽוֶן׃
<b style="color: gray;">מצודת דוד</b> פעמי . הכן צעדי ללכת באמרתך : ואל תשלט . לא תתן כח ביד האון להיות שולטת עלי להמשיך אחריה :
<b style="color: gray;">מצודת ציון</b> פעמי . ענין צעדה והלוך : און . ענין דבר שאין בו ממש והם החטאי' והעונות :
<b style="color: gray;">מלבי"ם פירוש המילות</b> (אמרות) פעמי הכן באמרתך, שאמרת ה' וציויו ישמרו צעדיו עד שיהיו פעמיו נכונים מלהכשל בדרך הנפשי, ואל תשלט בי כל און, כי ינצר ע''י ההשגחה ושמר רגליו מלכד :
<h3>{קלד}</h3>
פְּ֭דֵנִי מֵעֹ֣שֶׁק אָדָ֑ם וְ֝אֶשְׁמְרָ֗ה פִּקּוּדֶֽיךָ׃
<b style="color: gray;">מצודת דוד</b> מעושק אדם . מעשקות של אדם : ואשמרה . כי לא יהיה לי סבות מונעות :
<b style="color: gray;">מלבי"ם פירוש המילות</b> (פקודים) פדני, מוסיף שיפדהו ג''כ מעושק הבא ע''י אדם, שהם רעת בעלי הבחירה, ועי''כ ואשמרה פקודיך, שהפקודים הם לזכור איך פדה ה' את ישראל תמיד מיד עושקיהם כח :
<h3>{קלה}</h3>
פָּ֭נֶיךָ הָאֵ֣ר בְּעַבְדֶּ֑ךָ וְ֝לַמְּדֵ֗נִי אֶת־חֻקֶּֽיךָ׃
<b style="color: gray;">מצודת דוד</b> פניך האר . ר''ל הראה לי פנים מאירות ושוחקות והוא ענין רצון וחיבה ונאמר בלשון שאלה מבן אדם לחבירו :
<b style="color: gray;">מלבי"ם פירוש המילות</b> (חקים) פניך האר בעבדך, יש הבדל בין יאר פניו אל, ובין יאר פניו בב' השימוש, שהקישור עם ב' מורה שהארת פני ה' וגילוי שכינתו תהיה בנפשו השכליית הפנימית, עד שעי''כ תלמדני את חקיך, כי יוסיף חכמה ושכל בנפשו עד שיבין גם החקים שהם מכוסים ומופלאים, כי ישכיל בהם ע''י אור פני ה' ורוח קדשו :
<h3>{קלו}</h3>
פַּלְגֵי־מַ֭יִם יָרְד֣וּ עֵינָ֑י עַ֝֗ל לֹא־שָׁמְר֥וּ תוֹרָתֶֽךָ׃
<b style="color: gray;">מצודת דוד</b> פלגי מים וגו' . היה תוהא על העונות ואמר עיני מורידים דמעה כנחל על אשר לא שמרו התורה והלכו כפי הנראה להם :
<b style="color: gray;">מצודת ציון</b> פלגי מים . אמות המים ויקראו כן ע''ש שדרכם להתפלג ולהתפרד ללכת אילך ואילך :
<b style="color: gray;">מלבי"ם פירוש המילות</b> (תורה) פלגי, והגם שיש בידי חטא בת שבע שתרתי אחרי עיני, כבר ירדו עיני פלגי מים על שלא שמרו תורתך, וכבר שבתי בתשובה ונמחל לי :
<h3>{קלז}</h3>
צַדִּ֣יק אַתָּ֣ה יְהוָ֑ה וְ֝יָשָׁ֗ר מִשְׁפָּטֶֽיךָ׃
<b style="color: gray;">מצודת דוד</b> וישר משפטיך . כ''א ממשפטיך הוא ישר :
<b style="color: gray;">מלבי"ם פירוש המילות</b> (משפטים) צדיק אתה ה', ר''ל כל משפטי ה' הם בצדק לפי הדין, משלם לצדיק שכרו ולרשע ענשו, ובכ''ז אל תתמה ממה שתראה שמאחר תשלומי שכר הצדיק וממהר תשלומי שכר הרשע, שזה מצד שישר משפטיך, שלכן מצד היושר טוב לעכב שכר הצדיק על עולם הנצחי שהשכר נצחי, ולשלם להרשע בעוה''ז להאבידו לעוה''ב, וכמו שנתבאר למעלה סי' ע''ג :
<h3>{קלח}</h3>
צִ֭וִּיתָ צֶ֣דֶק עֵדֹתֶ֑יךָ וֶֽאֱמוּנָ֥ה מְאֹֽד׃
<b style="color: gray;">מצודת דוד</b> צוית וגו' . ר''ל עדותיך אשר צוית המה צדק ואמונה מאד :
<b style="color: gray;">מלבי"ם פירוש המילות</b> (עדות) צוית צדק עדותיך, וזה מבואר ע''י עדותיך, שהם חלק העדות שבתורה שמעידים איך העניש את הרשעים כפי הצדק, והשגיח על הצדיקים, כמו שיעידו כל ספורי התורה המעידים על דבר זה, וכולם בנוים על אמונה, שאתה נאמן לתת לכל אחד את המגיע לו, והגם שרואים לפי שעה שהרשע מצליח, צריך שיאמינו מאד שה' נאמן לתת לכל אחד את שכרו וענשו, כמ''ש כל דרכיו משפט, אל אמונה, ומפרש צדיק וישר הוא, צדיק נגד כל דרכיו משפט, וישר נגד אל אמונה, וכמ''ש כאן צדיק אתה ה' וישר משפטיך, ומפרש נגד צדיק, צוית צדק עדותיך, ונגד ישר מפרש ואמונה מאד :
<h3>{קלט}</h3>
צִמְּתַ֥תְנִי קִנְאָתִ֑י כִּֽי־שָׁכְח֖וּ דְבָרֶ֣יךָ צָרָֽי׃
<b style="color: gray;">מצודת דוד</b> צמתתני . הכעס כרתה אותי כי צרי שכחו דבריך והדבר הזה מכעיס אותי :
<b style="color: gray;">מצודת ציון</b> צמתתני . ענין כריתה כמו יצמיתם ה' ( לעיל צד ) : קנאתי . ענין כעס כמו הם קנאוני בלא אל ( דברים לב ) :
<b style="color: gray;">מלבי"ם פירוש המילות</b> (דברים) צמתתני, אבל בכ''ז צמתתני קנאתי שאקנא על חילול כבוד השם, שע''י שאתה מאריך לרשעים, עי''כ שכחו דבריך צרי, כי עי''כ הם אומרים שאין השגחה ואין שכר ועונש :
<h3>{קמ}</h3>
צְרוּפָ֖ה אִמְרָתְךָ֥ מְאֹ֗ד וְֽעַבְדְּךָ֥ אֲהֵבָֽהּ׃
<b style="color: gray;">מצודת דוד</b> צרופה . אמרתך צרופה מסיג ושגיאה לכן אהב אותה :
<b style="color: gray;">מצודת ציון</b> צרופה . ענין הזכות והטוהר מבלי פסולת ומושאל הוא מלשון צרוף כסף :
<b style="color: gray;">מלבי"ם פירוש המילות</b> (אמרות) צרופה, ר''ל שאין מונע אותי משאשמור אמרתך, לא מצד עצמם כי אמרתך היא צרופה מאד שאין בה שום סיג ופסולת ואמרות ה' אמרות טהורות, ולא מצדי, כי עבדך אהבה, שאני דבק בה באהבה, לא מצד תקות גמול שזה לא יעמוד תמיד בצדקו, והראיה, שעשיתי מאהבה, כי.
<h3>{קמא}</h3>
צָעִ֣יר אָנֹכִ֣י וְנִבְזֶ֑ה פִּ֝קֻּדֶ֗יךָ לֹ֣א שָׁכָֽחְתִּי׃
<b style="color: gray;">מצודת דוד</b> צעיר . ר''ל עם כי בעבור שומרי המצות יחשבוני אויבי לצעיר ונבזה עכ''ז לא שכחתי פקודיך ולא אשגיח עליהם :
<b style="color: gray;">מצודת ציון</b> צעיר . עניינו קטן ושפל :
<b style="color: gray;">מלבי"ם פירוש המילות</b> (פקודים) צעיר, הגם שאני צעיר ונבזה, ואין לי שום כבוד מעשיית המצות, בכ''ז פקודיך לא שכחתי, כי אני עושה אותם מאהבה לא בעבור כבוד :
<h3>{קמב}</h3>
צִדְקָתְךָ֣ צֶ֣דֶק לְעוֹלָ֑ם וְֽתוֹרָתְךָ֥ אֱמֶֽת׃
<b style="color: gray;">מצודת דוד</b> צדקתך . ר''ל כי אמרתי הלא הצדקה שאתה עושה לזוכרי פקודיך המה קיימים לעולם ועוד הלא תורתך היא אמת מצד עצמה ואיך אשכחה בעבור בזיון האויב :
<b style="color: gray;">מלבי"ם פירוש המילות</b> (תורה) צדקתך, הצדקה הנאמרת על ה' תורה על המעשים שיעשה מצד הצדקה העליונה, שלא בהשקף על מעשי בני אדם וזכותם, גם הנהגה זו שהיא קרובה עם החסד הוא גם כן צדק לעולם, כי ה' ינהיג הנהגה זו בעת הצורך אל כלל העולם, כמו עם האבות ומלכי בית דוד ועם כלל ישראל, בעת שיראה בחכמתו שזה צריך לתיקון העולם ושלימותו, וגם זה ממדת הצדק כפי ההנהגה על כלל העולם, ותורתך אמת, שכבר נמצא זה בתורה בספור הנהגת הדורות מראש ועד סוף, שזרח עליהם שמש הצדקה להשלים הכלל, כמו ביציאת מצרים ובמתן תורה שאז נהג ה' כפי הצדקה ביתר שאת להיות בזה מהלך ההשלימות לכלל הבריאה :
<h3>{קמג}</h3>
צַר־וּמָצ֥וֹק מְצָא֑וּנִי מִ֝צְוֹתֶ֗יךָ שַׁעֲשֻׁעָֽי׃
<b style="color: gray;">מצודת דוד</b> צר . לזה אף אם מצאו אותי צר ומצוק לא עזבתי מצותיך והמה שעשועי ובהם אשמח :
<b style="color: gray;">מצודת ציון</b> ומצוק . מלשון צוקה וצרה :
<b style="color: gray;">מלבי"ם פירוש המילות</b> (מצות) צר ומצוק, הגם שמצאוני צר שהיא צרה חיצונה, ומצוק שהיא צוקת הנפש הפנימים, נגד המצוק הפנימי מצותיך שעשועי, ע''י שעשועי מצותיך אגרש את צוקת הנפש ויגונה הפנימית, ונגד הצר החיצון ידעתי כי.
<b style="color: gray;">מלבי"ם ביאור המילות</b> צר ומצוק. עמ''ש ישעיה ח' :
<h3>{קמד}</h3>
צֶ֖דֶק עֵדְוֹתֶ֥יךָ לְעוֹלָ֗ם הֲבִינֵ֥נִי וְאֶחְיֶֽה׃
<b style="color: gray;">מצודת דוד</b> צדק עדותיך . עדותיך הנאמרים בצדק קיימים המה לעולם כי הצדק לא יבוטל בשום פעם לכן הבינני ואחיה ע''י בחיי עוה''ב עד עולם כאשר המה קיימים עד עולם :
<b style="color: gray;">מלבי"ם פירוש המילות</b> (עדות) צדק עדותיך לעולם, שהעדות שהעידה התורה בסיפוריה שאתה תחליץ את הצדיקים מצרתם היא צדק לעולם ונוהג תמיד, אבל אבקש הבינני ואחיה שתבינני את העדיות האלה שאבין את הדרכים איך אתה מעניש הרשעים ומושיע הצדיקים, כי פעמים רבות יש מבוכות בסתרי הנהגה זו, ע''י שרואים רשעים מצליחים וצדיקים מעונים ביסורים :
<h3>{קמה}</h3>
קָרָ֣אתִי בְכָל־לֵ֭ב עֲנֵ֥נִי יְהוָ֗ה חֻקֶּ֥יךָ אֶצֹּֽרָה׃
<b style="color: gray;">מצודת דוד</b> קראתי . ר''ל הלא קריאתי היא לזכני לשמור חוקיך ומהראוי א''כ שתענני :
<b style="color: gray;">מלבי"ם פירוש המילות</b> (חקים) קראתי, כבר פירשו הקדמונים מ''ש אשר ישמעון את החקים האלה ואמרו רק עם חכם ונבון הגוי הגדול הזה כי מי גוי גדול אשר לו אלהים קרובים אליו כה' אלהינו בכל קראינו אליו, שע''י שיראו שמסגולת החקים שעל ידם ה' שומע תפלת ישראל ועונה להם בעת קראם אליו עי''כ יאמרו שיש חכמה גדולה בהחקים האלה, כי חקי התורה מכוונים לעומת חקי העולם ובשמרם את חקי התורה ישמור להם כנגד גם חקי העולם כמ''ש אם בחקותי תלכו ונתתי גשמיכם בעתם, ועז''א קראתי בכל לב ענני ה' אחר כי חקיך אצורה וזה מחייב שישמע תפלתי שזה מסגולת החקים :
<h3>{קמו}</h3>
קְרָאתִ֥יךָ הוֹשִׁיעֵ֑נִי וְ֝אֶשְׁמְרָ֗ה עֵדֹתֶֽיךָ׃
<b style="color: gray;">רש"י</b> ( הסימן של עדותיך דמה בן פר''ץ הוי''ו חולם אבל משאר עדותיך הדלי''ת חולם ) :
<b style="color: gray;">מצודת דוד</b> ואשמרה . כי אהיה פנוי מטרדת האויב :
<b style="color: gray;">מלבי"ם פירוש המילות</b> (עדות) קראתיך, וגם אני קורא אותך לישועה נגד הצר שחקי בעלי הבחירה אינו תלוי בחקי העולם, וגם מזה תושיעני ואשמרה עדותיך שע''ז מועיל עדות התורה כנ''ל פסוק פ''ח צ''ה קי''ט קמ''ד :
<h3>{קמז}</h3>
קִדַּ֣מְתִּי בַ֭נֶּשֶׁף וָאֲשַׁוֵּ֑עָה (לדבריך) [לִדְבָרְךָ֥] יִחָֽלְתִּי׃
<b style="color: gray;">מצודת דוד</b> קדמתי בנשף . קדמתי לכל אדם לעמוד בנשף ואצעק לך בתפלה כי אני מייחל ומקוה לקיים דברך ומתפלל אני עליהם :
<b style="color: gray;">מצודת ציון</b> בנשף . בלילה כמו את נשף חשקי ( ישעיה כא ) : ואשועה . ואצעק :
<b style="color: gray;">תורה תמימה</b> ודוד בפלגא דליליא הוה קאי מאורתא הוה קאי דכתיב קדמתי בנשף ואשועה וכו'.<small><span style="color: gray;">ברכות ג ע"ב</span></small>
<b style="color: gray;">מלבי"ם פירוש המילות</b> (דברים) קדמתי, וגם בעת הצרה קדמתי בנשף שהוא משל על תחלת הצרה שהיא תחלת הלילה, ושועה, לישועה כי לדבריך יחלתי שהבטחתני ע''י נתן הנביא שתושיעני מני צר :
<h3>{קמח}</h3>
קִדְּמ֣וּ עֵ֭ינַי אַשְׁמֻר֑וֹת לָ֝שִׂ֗יחַ בְּאִמְרָתֶֽךָ׃
<b style="color: gray;">רש"י</b> אשמרות . חצי הלילה שתי אשמורות , ולדברי האומר שלש משמרות הוי לילה היה דוד עומד ממטתו בשליש הלילה הראשונה ועוסק בתורה עד חצות כמו שנאמר לשיח באמרתך , ומחצות ולהלן עוסק בשירות ותושבחות כמו שנאמר חצות לילה אקום להודות לך :
<b style="color: gray;">מצודת דוד</b> קדמו עיני . עיני קדמו להפתח מתרדמת השינה שני אשמורות קודם אור היום : לשיח . לעסוק בתורה :
<b style="color: gray;">מצודת ציון</b> אשמורות . חלק מחלקי הלילה קרוי אשמורה כמו ויהי באשמורת הבוקר ( שמות יד ) :
<b style="color: gray;">תורה תמימה</b> א"ר זריקא א"ר אמי א"ר יהושע בן לוי כתוב אחד אומר חצות לילה אקום להודות לך על משפטי צדקך וכתוב אחד אומר קדמו עיני אשמורות הא כיצד ארבע משמרות הוי הלילה וכו'.<small><span style="color: gray;">ברכות ג ע"ב</span></small>
<b style="color: gray;">מלבי"ם פירוש המילות</b> (אמרות) קדמו, ובאותו הלילה קדמו עיני לראש אשמורת שנית לשיח באמרתך, באופן שמה שתאחר הישועה משמר אחד בלילה כבר אקום שנית לשיח באמרתך והבטחתך ולחקור מדוע לא הושעתני תיכף ולכן אבקש.
<h3>{קמט}</h3>
ק֭וֹלִי שִׁמְעָ֣ה כְחַסְדֶּ֑ךָ יְ֝הוָ֗ה כְּֽמִשְׁפָּטֶ֥ךָ חַיֵּֽנִי׃
<b style="color: gray;">מצודת דוד</b> כמשפטיך . כמנהגך לעשות חסד :
<b style="color: gray;">מלבי"ם פירוש המילות</b> (משפטים) קולי שמעה, {{{א}}} כחסדך, מצד החסד, {{{ב}}} כמשפטיך חייני, מצד המשפט והדין, אם מצד הזכיות, אם מצד דין ההבטחה :
<h3>{קנ}</h3>
קָ֭רְבוּ רֹדְפֵ֣י זִמָּ֑ה מִתּוֹרָתְךָ֥ רָחָֽקוּ׃
<b style="color: gray;">רש"י</b> קרבו רודפי זמה . עצת חטאים הולכים בעצת חטאיהם , ומתרחקים מתורתך ליקרב אל עצת רעתם . ( קנא ) קרוב אתה . לרחוקים הללו המתרחקים מתורתך אם ישובו מדרכם . ( קנב ) קדם ידעתי מעדותיך . קודם היות הדבר ידעתיו מתוך עדותיך קדם ירשו את הארץ צוית להם על הבכורים ותרומות ומעשרות וקדם הניחות להם מאויביהם צוית להם והיה בהניח ה' אלהיך לך וגו' ( שם כ''ה ) להעמיד מלך ולהכרית עמלק ולבנות בית הבחירה : כי לעולם יסדתם . כי על כל הדברים העתידים להיות לסוף העולם יסדת עדותיך :
<b style="color: gray;">מצודת דוד</b> קרבו וגו' . ר''ל רודפי הזמה קרבו אל הזמה והשיגו אותה אבל מתורתך רחקו כי לא רדפו אחריה :
<b style="color: gray;">מצודת ציון</b> זמה . ענין דבר תיעוב ומעשה רעה כמו זמה היא ( ויקרא כ ) :
<b style="color: gray;">מלבי"ם פירוש המילות</b> (תורה) קרבו רודפי זמה, ר''ל הגם שהרשעים אין להם שום דבר שיאחד ויחבר אותם, כי הם נפרדים בתאותיהם ובמעלליהם שכ''א בוחר רשעה אחרת כמ''ש נפש רשע אותה רע לא יוחן בעיני רעהו, הדבר הקושר אותם ומקרב אותם הוא מה שמתורתך רחקו, שבבזה יש להם קורבה זה לזה במה שכולם כופרים בתורה ומתרחקים ממנה, הגם שבפרטי מעשיהם הם מחולקים זה מזה :
<h3>{קנא}</h3>
קָר֣וֹב אַתָּ֣ה יְהוָ֑ה וְֽכָל־מִצְוֹתֶ֥יךָ אֱמֶֽת׃
<b style="color: gray;">מצודת דוד</b> קרוב אתה ה' . לכל קוראיך : וכל מצותיך אמת . ר''ל האמת עם המצות שהם עצמם ישלמו גמול ונאמנים המה על הדבר :
<b style="color: gray;">מלבי"ם פירוש המילות</b> (מצות) קרוב אתה ה', אינך רחוק מן העולם כדעת הרשעים שאומרים שה' רחוק מן העולם בלתי משגיח על מעשה בני אדם, ועל כן יכחישו האפשרות שיצוה ה' מצות לבני אדם, אבל אחר שאתה קרוב אל העולם א''כ כל מצותיך אמת, שאתה צוית להם מצותיך :
<h3>{קנב}</h3>
קֶ֣דֶם יָ֭דַעְתִּי מֵעֵדֹתֶ֑יךָ כִּ֖י לְעוֹלָ֣ם יְסַדְתָּֽם׃
<b style="color: gray;">מצודת דוד</b> קדם . ר''ל ראשית כל הידיעות הבנתי מעדותיך אשר יסדתם לעולם ולא תבוטל כי בראותי שכולם צדק וישר אמרתי איך א''כ יבוטל הצדק בשום פעם :
<b style="color: gray;">מלבי"ם פירוש המילות</b> (עדות) קדם זה ידעתי מעדותיך מני קדם שאתה קרוב ומשגיח על העולם, שזה מסופר בעדות התורה איך היית משגיח עליהם ונתת להם תורה ומצות בעדות התורה, ולא תאמר שזה היה רק בימי קדם להאבות ודורות ראשונים ואח''כ התרחקת מן העולם כי העדות האלה לעולם יסדתם, שמה שהיה בימי קדם יסדת שכן יהיה לעולם :
<h3>{קנג}</h3>
רְאֵֽה־עָנְיִ֥י וְחַלְּצֵ֑נִי כִּי־תֽ֝וֹרָתְךָ֗ לֹ֣א שָׁכָֽחְתִּי׃
<b style="color: gray;">מצודת דוד</b> וחלצני . הוציאני מן העוני : כי תורתך וגו' . א''כ מהראוי שתוציאני מן העוני :
<b style="color: gray;">מצודת ציון</b> וחלצני . ענין הוצאה ושליפה כמו חלוץ הנעל ( דברים כה ) :
<b style="color: gray;">מלבי"ם פירוש המילות</b> (תורה) ראה עניי וחלצני, כי עם העוני תורתך לא שכחתי, וכל המקיים את התורה מעוני סופו לקיימה מעושר :
<h3>{קנד}</h3>
רִיבָ֣ה רִ֭יבִי וּגְאָלֵ֑נִי לְאִמְרָתְךָ֥ חַיֵּֽנִי׃
<b style="color: gray;">מצודת דוד</b> ריבה ריבי . אתה תריב עם שונאי הריב שיש לי לריב : לאמרתך חייני . לקיים אמרתך ולא בעבור הנאות עוה''ז :
<b style="color: gray;">מלבי"ם פירוש המילות</b> (אמרות) ריבה, ומה שנוגע לרעת בני אדם, ריבה ריבי וגאלני מידם במה שרוצים להרגני, לאמרתך חיני שתעשה זאת למען אמרתך שהבטחת לי ע''י נביא שאמלוך :
<h3>{קנה}</h3>
רָח֣וֹק מֵרְשָׁעִ֣ים יְשׁוּעָ֑ה כִּֽי־חֻ֝קֶּיךָ לֹ֣א דָרָֽשׁוּ׃
<b style="color: gray;">מצודת דוד</b> כי חוקיך לא דרשו . ואינם ראויים לתשועה לכן רחקה מהם :
<b style="color: gray;">מלבי"ם פירוש המילות</b> (חקים) רחוק, הרשעים הגם שיחזיקו במצות שכליות בכל זאת רחוק מהם ישועה, אחר שחקיך לא דרשו, שאין שומרים רק נימוסים שכליים לא החוקים שאין יודעים טעמם ואיך יושעו תשועת הנפש :
<h3>{קנו}</h3>
רַחֲמֶ֖יךָ רַבִּ֥ים ׀ יְהוָ֑ה כְּֽמִשְׁפָּטֶ֥יךָ חַיֵּֽנִי׃
<b style="color: gray;">מצודת דוד</b> כמשפטיך . כמנהגך לרחם על הבריות :
<b style="color: gray;">מלבי"ם פירוש המילות</b> (משפטים) רחמיך רבים, חוץ ממה שבקש לאמרתך חיני, אמר אחרי שרחמיך ה' רבים ראוי ג''כ שתחיני כמשפטיך מצד המשפט והדין כפי זכותי :
<h3>{קנז}</h3>
רַ֭בִּים רֹדְפַ֣י וְצָרָ֑י מֵ֝עֵדְוֹתֶ֗יךָ לֹ֣א נָטִֽיתִי׃
<b style="color: gray;">מצודת דוד</b> לא נטיתי . עם כי רבו טרדותי מן האויבים הרודפים :
<b style="color: gray;">מלבי"ם פירוש המילות</b> (עדות) רבים, כי רודפי וצרי הם רבים, וסבת רדיפתם אותי הוא יען שמעדותיך לא נטיתי שעי''כ הם צרים לי, כי.
<h3>{קנח}</h3>
רָאִ֣יתִי בֹ֭גְדִים וָֽאֶתְקוֹטָ֑טָה אֲשֶׁ֥ר אִ֝מְרָתְךָ֗ לֹ֣א שָׁמָֽרוּ׃
<b style="color: gray;">מצודת דוד</b> ואתקוטטה . הייתי מריב עמהם על אשר לא שמרו התורה :
<b style="color: gray;">מצודת ציון</b> ואתקוטטה . ענין מריבה כמו אקוט בדור ( לעיל צה ) :
<b style="color: gray;">מלבי"ם פירוש המילות</b> (אמרות) ראתי בוגדים ואתקוטטה ע''י שאמרתך לא שמרו, ועי''כ הם צרים לי ורודפים אחרי וא''כ.
<h3>{קנט}</h3>
רְ֭אֵה כִּי־פִקּוּדֶ֣יךָ אָהָ֑בְתִּי יְ֝הוָ֗ה כְּֽחַסְדְּךָ֥ חַיֵּֽנִי׃
<b style="color: gray;">מצודת דוד</b> אהבתי . אני אוהב אותם וחפץ בעשייתם ואף אם לא עשיתי כולם עכ''ז חייני כחסדך כאשר דרכך מעולם לצרף מחשבה טובה למעשה :
<b style="color: gray;">מלבי"ם פירוש המילות</b> (פקודים) ראה מזה, כי פקודיך אהבתי, עד שאני מתקוטט עם העובר עליהם וא''כ כחסדך חייני, חוץ מן המשפט שבקש, תעשה עמי ג''כ חסד, כי עם חסיד תתחסד, וזאת להתקוטט עמהם ולמסור נפשי על קדושת השם הוא מצד החסידות, כמ''ש ברכות דף כ' ברב יהודה דמסרי נפשייהו על קדושת ה' :
<h3>{קס}</h3>
רֹאשׁ־דְּבָרְךָ֥ אֱמֶ֑ת וּ֝לְעוֹלָ֗ם כָּל־מִשְׁפַּ֥ט צִדְקֶֽךָ׃
<b style="color: gray;">רש"י</b> ראש דברך אמת . סוף דברך הוכיח על הראש שהוא אמת שכששמעו האומות אנכי ולא יהיה לך ולא תשא אמרו הכל להנאתו ולכבודו כיון ששמעו כבד , לא תרצח , לא תנאף , הודו על ראש דברך שהוא אמת . ( קסב ) שש אנכי על אמרתך . על הבטחתך הבטחתני , ד''א על אחת מאמרותיך הסתומות כשאני מבין בה , ורבותינו דרשו על המילה שהיה דוד בבית המרחץ וראה עצמו בלא ציצית ובלא תפילין ובלא תורה אמר אוי לי שאני ערום מכל מצות כיון שנסתכל במילה שמח ואמר בצאתו ( מבית המרחץ ) שש אנכי על אמרתך המילה שמתחלה נתנה במאמר ולא בדבור שנאמ' ( בראשית יז ) ויאמר אלהים אל אברהם ואתה את בריתי תשמור . ( קסד ) שבע ביום . שחרית שתים לפני קריאת שמע ואחת לאחריה ובערב שתים לפניה ושתים לאחריה : על משפטי צדקך . על ק''ש שהיא דברי תורה :
<b style="color: gray;">מצודת דוד</b> ראש דברך . תחלת דברך שאמרת בהר סיני אנכי ה' אלהיך הוא אמת : ולעולם וגו' . ולכן יעמדו לעולם כל משפט צדקך ולא תבוטל בשום זמן הואיל והמצוה הוא ה' האלהים הקיים לעד :
<b style="color: gray;">תורה תמימה</b> רבא אמר מהכא ראש דברך אמת ראש דברך ולא סוף דברך אלא מסוף דברך ניכר שראש דברך אמת וכו'.<small><span style="color: gray;">קידושין לא ע"א</span></small>
<b style="color: gray;">מלבי"ם פירוש המילות</b> (משפטים) ראש דברך אמת, יש הבדל בין פנות ויסודי התורה ובין יסודות שיוציא האדם ע''י השכל האנושי, היסודות שיוציא עפ''י השכל גם אם יכוין אל האמת לא יבא תיכף אל האמת, כי החקירה תעיין גם בצד השקר, למשל כשיחקור על מציאת ה', על בריאת העולם יש מאין, יחקור גם הצד השני, אם יש אלוה או לא, אם העולם מחודש או קדמון, אבל הפנות שהניח ה' בתורתו הניח רק צד האמת, כמו בראשית ברא אלהים, הודיע שיש אלהים ושברא יש מאין, ועז''א ראש דברך אמת, וכן אמר במדרש (ב''ר פ''א) בראשית ברא אלהים הה''ד ראש דברך אמת (ורמז לזה שסופי תיבות אמת), ולעולם כל משפט צדקך, החלק המשפט המיוסד מאת ה' אינו דומה כנימוסים שיחקקו בני אדם שישתנו תמיד לפי הזמן ולפי דעות בני אדם, אבל משפט צדקך עומד קיים לעולם, והוא אמת בכל הזמנים ובכל הנדונים :
<h3>{קסא}</h3>
שָׂ֭רִים רְדָפ֣וּנִי חִנָּ֑ם (ומדבריך) [וּ֝מִדְּבָרְךָ֗] פָּחַ֥ד לִבִּֽי׃
<b style="color: gray;">מצודת דוד</b> שרים וגו' . אף כי השרים רדפוני בחנם על לא חמס ובידי הלא היה לנקום נקם אבל מדברך פחד לבי ולא שלחתי בהם יד :
<b style="color: gray;">מלבי"ם פירוש המילות</b> (דברים) שרים רדפוני חנם, ובכ''ז הגם שרדפוני לא אפחד מהם, (וגם זה נכלל במלת חנם, שאין פועלים ברדיפתם), אחר שמדברך פחד לבי, ופחד הגדול שיש לי מדברך יעבור מלבי פחד הקטן, כמו שלא יירא אדם מדבורה בעת שאריה לנגדו, שהיראה הגדולה של האריה תבטל יראה הקטנה מפני עקיצת הדבורה, וכבר אמר החכם בושתי מיראת אלוה שאירא זולתו, וגם ר''ל שע''י שיירא מה' ישמרהו מבשר ודם ולא יוכל לעשות לו רעה :
<h3>{קסב}</h3>
שָׂ֣שׂ אָ֭נֹכִֽי עַל־אִמְרָתֶ֑ךָ כְּ֝מוֹצֵ֗א שָׁלָ֥ל רָֽב׃
<b style="color: gray;">מצודת דוד</b> על אמרתך . על קיום אמרתך : כמוצא . כאדם המוצא שלל רב :
<b style="color: gray;">מצודת ציון</b> שלל רב . בזה רבה וגדולה :
<b style="color: gray;">תורה תמימה</b> תניא רשב"ג אומר כל מצוה שקיבלו עליהם בשמחה כגון מילה דכתיב שש אנכי על אמרתך כמוצא שלל רב עדיין עושין אותה בשמחה וכו'<small><span style="color: gray;">שבת קל ע"א</span></small>
אמר רב יהודה אורה זו תורה וכן הוא אומר כי נר מצוה ותורה אור שמחה זה יום טוב וכן הוא אומר ושמחת בחגך ששון זו מילה וכן הוא אומר שש אנכי על אמרתך ויקר אלו תפלין וכן הוא אומר וראו כל עמי הארץ כי שם ה' נקרא עליך ויראו ממך ותניא רבי אליעזר הגדול אומר אלו תפלין שבראש וכו'.<small><span style="color: gray;">מגילה טז ע"ב</span></small>
<b style="color: gray;">מלבי"ם פירוש המילות</b> (אמרות) שש, וכן לא יצוייר אצלי שמחה משום דבר בעולם, כי שש אנכי על אמרתך כמוצא שלל רב שהיא השמחה היותר גדולה, וא''כ השמחה הגדולה גם היא תבטל השמחה הקטנה :
<h3>{קסג}</h3>
שֶׁ֣קֶר שָׂ֭נֵאתִי וַאֲתַעֵ֑בָה תּוֹרָתְךָ֥ אָהָֽבְתִּי׃
<b style="color: gray;">מצודת דוד</b> תורתך . על כי אשר אהבתי תורתך והיא הזהירה על השקר :
<b style="color: gray;">מצודת ציון</b> ואתעבה . מלשון תעוב :
<b style="color: gray;">מלבי"ם פירוש המילות</b> (תורה) שקר, אחר שתורתך אהבתי שהיא כולה אמת א''א עוד שאאהב את השקר, כי האוהב דבר ישנא את המנגד לו, ושקר הוא המנגד להאמת, ולכן שנאתי ואתעבה :
<h3>{קסד}</h3>
שֶׁ֣בַע בַּ֭יּוֹם הִלַּלְתִּ֑יךָ עַ֝֗ל מִשְׁפְּטֵ֥י צִדְקֶֽךָ׃
<b style="color: gray;">מצודת דוד</b> שבע . ר''ל פעמים רבות וכן שבע יפול צדיק וקם ( משלי כד ) : על משפטי צדקך . בעבור משפטי הצדק שנתת לנו :
<b style="color: gray;">תורה תמימה</b> ת"ר חביבין ישראל שסיבבן הקב"ה במצות תפילין בראשיהן ותפילין בזרועותיהן וציצית בבגדיהן ומזוזה לפתחיהן ועליהן אמר דוד שבע ביום הללתיך על משפטי צדקך וכו'.<small><span style="color: gray;">מנחות מג ע"ב</span></small>
<b style="color: gray;">מלבי"ם פירוש המילות</b> (משפטים) שבע ביום הללתיך, הג' תפלות של היום וד' תפלות בלילה ג' בג' אשמורות וא' בחצות לילה, ובכל פעם אהללך על משפטי צדקך, איך תעשה משפט צדק בעולם :
<h3>{קסה}</h3>
שָׁל֣וֹם רָ֭ב לְאֹהֲבֵ֣י תוֹרָתֶ֑ךָ וְאֵֽין־לָ֥מוֹ מִכְשֽׁוֹל׃
<b style="color: gray;">מצודת דוד</b> לאוהבי תורתך . יהיה לאוהבי תורתך : ואין למו . לא יבוא להם מכשול :
<b style="color: gray;">תורה תמימה</b> אמר רבי אלעזר אמר רבי חנינא תלמידי חכמים מרבים שלום בעולם שנאמר וכל בניך למודי ה' ורב שלום בניך אל תקרי בניך אלא בוניך שלום רב לאוהבי תורתך ואין למו מכשול יהי שלום בחילך שלוה בארמנותיך למען אחי ורעי אדברה נא שלום בך למען בית ה' אלהינו אבקשה טוב לך ה' עוז לעמו יתן ה' יברך את עמו בשלום:<small><span style="color: gray;">ברכות סד ע"א</span></small>
רב אמר אף תלמידי חכמים שכתוב בהם שלום דכתיב שלום רב לאהבי תורתך אין שלום מפני צר וכו'.<small><span style="color: gray;">סנהדרין צח ע"א</span></small>
<b style="color: gray;">מלבי"ם פירוש המילות</b> (תורה) שלום רב לאוהבי תורתך, כבר בארו חז''ל (סוטה כ') שהתורה מגינה ומצלא מגינה מרע ומצלא מיצה''ר, ועז''א שלום רב לאוהבי תורתך היינו שלום מכל פגע ואין למו מכשול שאין חטא בא לידם, ובכ''ז,
<h3>{קסו}</h3>
שִׂבַּ֣רְתִּי לִֽישׁוּעָתְךָ֣ יְהוָ֑ה וּֽמִצְוֹתֶ֥יךָ עָשִֽׂיתִי׃
<b style="color: gray;">רש"י</b> שברתי . הוחלתי :
<b style="color: gray;">מצודת דוד</b> שברתי . ר''ל לא טרדו אותי צרות האויב כי קויתי לישועתך ועשיתי מצותיך ולא רפו ידי מהם בעבור טרדת הצרה :
<b style="color: gray;">מצודת ציון</b> שברתי . ענין תקוה כמו שברו על ה' ( לקמן קמו ) :
<b style="color: gray;">מלבי"ם פירוש המילות</b> (מצות) שברתי לישועתך ה' ומצותיך עשיתי, הגם שהמצוה אינה מצלת מיצה''ר, שברתי לישועתך שאתה תושיעני גם בזכות המצוה, כמ''ש יצרו של אדם מתגבר עליו בכל יום ואלמלא הקב''ה עוזרו אינו יכול לו :
<h3>{קסז}</h3>
שָֽׁמְרָ֣ה נַ֭פְשִׁי עֵדֹתֶ֑יךָ וָאֹהֲבֵ֥ם מְאֹֽד׃
<b style="color: gray;">מצודת דוד</b> ואהבם מאוד . ר''ל שמרתי המצות מאהבה ולא מיראת העונש בלבד :
<b style="color: gray;">מלבי"ם פירוש המילות</b> (עדות) שמרה נפשי עדותיך, ספורי התורה המעידים על השגחה ושכר ועונש שמרה נפשי ואהבם מאד, ועי''כ.
<h3>{קסח}</h3>
שָׁמַ֣רְתִּי פִ֭קּוּדֶיךָ וְעֵדֹתֶ֑יךָ כִּ֖י כָל־דְּרָכַ֣י נֶגְדֶּֽךָ׃
<b style="color: gray;">רש"י</b> כל דרכי נגדך . אתה יודע כל דרכי :
<b style="color: gray;">מצודת דוד</b> כי כל דרכי נגדך . ר''ל כי יודע אני אשר כל דרכי המה נגדך כי אתה משגיח בכל :
<b style="color: gray;">מלבי"ם פירוש המילות</b> (פקודים) שמרתי פקודיך ועדותיך היינו המצות שנקראים פקודים שמעוררים הזכרון אל עדותך, כמו השבת והמועדים שהם לזכרון על עדות החידוש והנפלאות, כי אני רואה שכל דרכי נגדך, ואתה משגיח על כל דרכי בהשגחה פרטית :
<h3>{קסט}</h3>
תִּקְרַ֤ב רִנָּתִ֣י לְפָנֶ֣יךָ יְהוָ֑ה כִּדְבָרְךָ֥ הֲבִינֵֽנִי׃
<b style="color: gray;">רש"י</b> כדברך הבינני . דברי תורתך כהלכתן וכהווייתן :
<b style="color: gray;">מצודת דוד</b> תקרב . תפלתי תקרב אליך והתפלה היא שתבין לי התורה כדברך ר''ל כפי אמתת כוונת דברך :
<b style="color: gray;">מלבי"ם פירוש המילות</b> (דברים) תקרב רנתי לפניך, הרנה קודמת אל התפלה והתחנה, שתחלה מרנן ואומר מזמורים ואח''כ מתפלל, בקש שבעת שתקרב הרנה ויתחיל לומר פסוקי דזמרה תיכף כדברך הבינני שאבין מה שאתפלל :
<h3>{קע}</h3>
תָּב֣וֹא תְּחִנָּתִ֣י לְפָנֶ֑יךָ כְּ֝אִמְרָתְךָ֗ הַצִּילֵֽנִי׃
<b style="color: gray;">מצודת דוד</b> כאמרתך . כאשר אמרת לי בהבטחה ע''י נתן הנביא :
<b style="color: gray;">מלבי"ם פירוש המילות</b> (אמרות) תבא, ואחר כך תבא התחנה ותתקבל ותצילני כאמרתך והבטחתך :
<h3>{קעא}</h3>
תַּבַּ֣עְנָה שְׂפָתַ֣י תְּהִלָּ֑ה כִּ֖י תְלַמְּדֵ֣נִי חֻקֶּֽיךָ׃
<b style="color: gray;">רש"י</b> תבענה . תדברנה :
<b style="color: gray;">מצודת דוד</b> כי תלמדני . כאשר תלמדני חוקיך אז תאמרנה שפתי תהלה :
<b style="color: gray;">מצודת ציון</b> תבענה . ענין אמירה כמו יביע אומר ( לעיל יט ) :
<b style="color: gray;">מלבי"ם פירוש המילות</b> (חקים) תבענה, כבר התפלל ששה פעמים ואמר למדני חקיך, ועתה בגמר תפלתו שמובטח שמלא ה' שאלתו נותן תהלה על שלמדהו חקים, שהיא בתפלה השביעית (כמ''ש שבע ביום הללתיך) מובטח שקבל ה' תפלתו ונותן שבח ע''ז :
<b style="color: gray;">מלבי"ם ביאור המילות</b> (קעא-קעב) שפתי, לשוני. הלשון הוא הדבור התבוניי והשפה היא חיצונית כמ''ש בכ''מ :
<h3>{קעב}</h3>
תַּ֣עַן לְ֭שׁוֹנִי אִמְרָתֶ֑ךָ כִּ֖י כָל־מִצְוֹתֶ֣יךָ צֶּֽדֶק׃
<b style="color: gray;">רש"י</b> תען לשוני . כל עניה לשון קול רם הוא ואב לכולם וענו הלוים ואמרו ( דברים כז ) :
<b style="color: gray;">מצודת דוד</b> תען . בהרמת קול תדבר לשוני אמרתך כי המה דברים צודקים ומהראוי לדבר בהם בפרסום רב ובקול גדול :
<b style="color: gray;">מצודת ציון</b> תען . ענין הרמת קול כמו וענו הלוים וגו' קול רם ( דברים כז ) :
<b style="color: gray;">מלבי"ם פירוש המילות</b> (מצות) תען לשוני, השפה הוא הדבור הפשוט, והלשון מורה על הדבור הנשגב התבוניי, אחר ששפתי יביעו תהלה אז תען לשוני אמרתך, ואשיג בדרכי הבינה טעמי המצוה, שאחר שתלמדני החקים שאין טעמם נודע אבין בבינתי טעמי המצות ואען לומר שכל מצותיך צדק, ונגד מ''ש תחלה כל מצותיך אמונה יכיר עתה טעמי המצות כולם ושהם צדק ומושגים עפ''י השכל לא אמונה בלבד :
<h3>{קעג}</h3>
תְּהִֽי־יָדְךָ֥ לְעָזְרֵ֑נִי כִּ֖י פִקּוּדֶ֣יךָ בָחָֽרְתִּי׃
<b style="color: gray;">מצודת דוד</b> תהי ידך . תהא ידך מוכנת לעזרני :
<b style="color: gray;">מלבי"ם פירוש המילות</b> (פקודים) תהי ידך, כבר התבאר שע''י הפקודים יעורר הנפלאות ודרך ההשגחה הפרטית, ובזה לא תעזור אותי ע''י אמצעים ושלוחים, רק תהי ידך לעזרני בידך בבלי אמצעי כי פקודיך בחרתי :
<h3>{קעד}</h3>
תָּאַ֣בְתִּי לִֽישׁוּעָתְךָ֣ יְהוָ֑ה וְ֝תֽוֹרָתְךָ֗ שַׁעֲשֻׁעָֽי׃
<b style="color: gray;">מצודת דוד</b> תאבתי . אני מתאוה וחושק לישועתך ויהי אז תורתך שעשועי כי לא אטרד בטרדת האויב :
<b style="color: gray;">מצודת ציון</b> תאבתי . ענין תאוה :
<h3>{קעה}</h3>
תְּֽחִי־נַ֭פְשִׁי וּֽתְהַֽלְלֶ֑ךָּ וּֽמִשְׁפָּטֶ֥ךָ יַעֲזְרֻֽנִי׃
<b style="color: gray;">מצודת דוד</b> ותהללך . למען תהללך לא בעבור הנאות עוה''ז : ומשפטיך . המשפטים אשר תשפוט בשונאי המה יעזרוני מידם ואהיה א''כ פנוי להללך :
<h3>{קעו}</h3>
תָּעִ֗יתִי כְּשֶׂ֣ה אֹ֭בֵד בַּקֵּ֣שׁ עַבְדֶּ֑ךָ כִּ֥י מִ֝צְוֹתֶ֗יךָ לֹ֣א שָׁכָֽחְתִּי׃
<b style="color: gray;">מצודת דוד</b> תעיתי כשה אובד . ר''ל כמו השה הזה כשהוא אבוד מן העדר אינו יודע לחזור עד שיבקשו הרועה כן תועה אני בדעתי ולא אדע מעצמי כל תוכן כשרון הדרך לכן בקש אתה את עבדך וראה את הדרך אשר ילך בה כי לא שכחתי מצותיך והבא לטהר הלא מסייעין לו מן השמים :
<b style="color: gray;">תורה תמימה</b> משה אמר ואבדתם בגוים בא ישעיהו ואמר והיה ביום ההוא יתקע בשופר גדול וגו' אמר רב מסתפינא מהאי קרא ואבדתם בגוים מתקיף לה רב פפא דלמא כאבידה המתבקשת דכתיב תעיתי כשה אובד בקש עבדך אלא מסיפא [דקרא] ואכלה אתכם ארץ אויביכם וכו'.<small><span style="color: gray;">מכות כד ע"א</span></small>
ת"ר עדת קרח אין להם חלק לעולם הבא שנאמר ותכס עליהם הארץ בעולם הזה ויאבדו מתוך הקהל לעולם הבא דברי רבי עקיבא רבי יהודה בן בתירא אומר הרי הן כאבידה המתבקשת שנאמר תעיתי כשה אובד בקש עבדך כי מצותיך לא שכחתי:<small><span style="color: gray;">סנהדרין קט ע"ב</span></small>
<h2>תהילים פרק-קכ</h2>
<h3>{א}</h3>
שִׁ֗יר הַֽמַּ֫עֲל֥וֹת אֶל־יְ֭הוָה בַּצָּרָ֣תָה לִּ֑י קָ֝רָ֗אתִי וַֽיַּעֲנֵֽנִי׃
<b style="color: gray;">רש"י</b> שיר המעלות . שיאמרו הלוים אותו על חמש עשרה מעלות היורדות מעזרת ישראל עד עזרת נשים ויש כאן ט''ו מזמורים של שיר המעלות , ורבותינו אמרו שיסדן דוד להעלות את התהום כמו שמפורש במסכת סוכה , ולפי אגדה פתרונו שיר למאה עולות :
<b style="color: gray;">מצודת דוד</b> שיר המעלות . אלה חמשה עשר שירי המעלות אמרם דוד שיאמרו אותם הלוים בחמש עשרה המעלות העולות מעזרת נשים לעזרת אנשים שיר אחד על מעלה אחת : אל ה' וגו' . ר''ל בעת הייתי בצרה פניתי אל ה' אני קראתי אליו והוא ענה לי :
<b style="color: gray;">תורה תמימה</b> סדר תעניות כיצד מוציאין את התיבה לרחובה של עיר ונותנין אפר מקלה על גבי התיבה ובראש הנשיא ובראש אב בית דין וכל אחד ואחד נותן בראשו הזקן שבהן אומר לפניהן דברי כבושין אחינו לא נאמר באנשי נינוה וירא אלהים את שקם ואת תעניתם אלא וירא אלהים את מעשיהם כי שבו מדרכם הרעה ובקבלה הוא אומר וקרעו לבבכם ואל בגדיכם עמדו בתפלה מורידין לפני התיבה זקן ורגיל ויש לו בנים וביתו ריקם כדי שיהא לבו שלם בתפלה ואומר לפניהן עשרים וארבע ברכות י"ח שבכל יום ומוסיף עליהן עוד שש ואלו הן זכרונות ושופרות אל ה' בצרתה לי קראתי ויענני אשא עיני אל ההרים וגו' ממעמקים קראתיך ה' תפלה לעני כי יעטוף ר' יהודה אומר לא היה צריך לומר זכרונות ושופרות אלא אומר תחתיהן רעב כי יהיה בארץ דבר כי יהיה אשר היה דבר ה' אל ירמיהו על דברי הבצרות ואומר חותמיהן על הראשונה הוא אומר מי שענה את אברהם בהר המוריה הוא יענה אתכם וישמע בקול צעקתכם היום הזה ברוך אתה ה' גואל ישראל על השניה הוא אומר מי שענה את אבותינו על ים סוף הוא יענה אתכם וישמע קול צעקתכם היום הזה ברוך אתה ה' זוכר הנשכחות על השלישית הוא אומר מי שענה את יהושע בגלגל הוא יענה אתכם וישמע בקול צעקתכם היום הזה ברוך אתה ה' שומע תרועה על הרביעית הוא אומר מי שענה את שמואל במצפה הוא יענה אתכם וישמע בקול צעקתכם היום הזה ברוך אתה ה' שומע צעקה על החמישית הוא אומר מי שענה את אליהו בהר הכרמל הוא יענה אתכם וישמע בקול צעקתכם היום הזה ברוך אתה ה' שומע תפלה על הששית הוא אומר מי שענה את יונה ממעי הדגה הוא יענה אתכם וישמע בקול צעקתכם היום הזה ברוך אתה ה' העונה בעת צרה על השביעית הוא אומר מי שענה את דוד ואת שלמה בנו בירושלים הוא יענה אתכם וישמע בקול צעקתכם היום הזה ברוך אתה ה' המרחם על הארץ:<small><span style="color: gray;">תענית טו ע"א</span></small>
<b style="color: gray;">מלבי"ם ביאור המילות</b> בצרתה. הוספת התי''ו מורה על רוב הצרה, וכן ישועתה עזרתה ודומיה :
<h3>{ב}</h3>
יְֽהוָ֗ה הַצִּ֣ילָה נַ֭פְשִׁי מִשְּׂפַת־שֶׁ֑קֶר מִלָּשׁ֥וֹן רְמִיָּֽה׃
<b style="color: gray;">רש"י</b> משפת שקר . זרעו של הרשע שצדין את הבריות בפיהם בעלילות רשע :
<b style="color: gray;">מצודת דוד</b> ה' הצילה . אתה ה' גם עתה הצילה נפשי מאנשי שפת שקר ומאנשי לשון רמיה :
<b style="color: gray;">מלבי"ם ביאור המילות</b> שפת שקר לשון רמיה. הלשון הוא הדבור הפנימי שהוא מרמה בתחבולות ובתבונה, והשקר הוא בשפה פשוטה :
<h3>{ג}</h3>
מַה־יִּתֵּ֣ן לְ֭ךָ וּמַה־יֹּסִ֥יף לָ֗ךְ לָשׁ֥וֹן רְמִיָּֽה׃
<b style="color: gray;">רש"י</b> מה יתן לך . הקב''ה : ומה יוסיף לך . שמירה ומחיצות הרי את נתונה לפנים משתי מחיצות :
<b style="color: gray;">מצודת דוד</b> מה יתן לך וגו' . אתה לשון רמיה מה היא השמירה אשר יתן עוד עליך ומה יוסיף עוד הלא כבר נתונה אתה לפנים מחומת השפתים והשינים ואם אלה לא הועילו לשמרך מה נוסיף עוד שמירה :
<b style="color: gray;">תורה תמימה</b> אמר רבי יוחנן משום רבי יוסי בן זימרא מאי דכתיב מה יתן לך ומה יוסיף לך לשון רמיה אמר לו הקב"ה ללשון כל אבריו של אדם זקופים ואתה מוטל כל אבריו של אדם מבחוץ ואתה מבפנים ולא עוד אלא שהקפתי לך שתי חומות אחת של עצם ואחת של בשר מה יתן לך ומה יוסיף לך לשון רמיה וכו'.<small><span style="color: gray;">ערכין טו ע"ב</span></small>
<h3>{ד}</h3>
חִצֵּ֣י גִבּ֣וֹר שְׁנוּנִ֑ים עִ֝֗ם גַּחֲלֵ֥י רְתָמִֽים׃
<b style="color: gray;">רש"י</b> חצי גבור שנונים . והרי את הורגת במקום רחוק כחץ : עם גחלי רתמים . כל הגחלים כבו מבחוץ כבו מבפנים ואלו כבו מבחוץ ולא מבפנים ד''א מה יתן לך מה סופו של הקב''ה לגזור עליך חצי גבורים עם גחלי רתמים חצים מלמעלה וגיהנם מלמטה :
<b style="color: gray;">מצודת דוד</b> חצי גבור . דומה אתה לחצים שנונים שביד הגבור שהורג עמהם ברחוק מקום כן אתה פה תאמר לה''ר ותהרוג את העומד ממרחק : עם גחלי רתמים . דומה אתה עם גחלים מעצי רותם כי עם שהם נראים כבוים מבחוץ בוערים המה מבפנים כן אתה תדבר חלקלקות ובסתר תדבר עליו לה''ר :
<b style="color: gray;">מצודת ציון</b> שנונים . חדודים כמו שננו כחרב לשינם ( לעיל סד ) :
<b style="color: gray;">תורה תמימה</b> אמר רב חסדא אמר מר עוקבא כל המספר לשון הרע אומר הקב"ה [לשר של] גיהנם אני עליו מלמעלה ואתה עליו מלמטה נדוננו שנאמר חצי גבור שנונים עם גחלי רתמים אין חץ אלא לשון שנאמר חץ שחוט לשונם מרמה דבר ואין גבור אלא הקב"ה שנאמר ה' כגבור יצא גחלי רתמים היינו גיהנם וכו'.<small><span style="color: gray;">ערכין טו ע"ב</span></small>
<h3>{ה}</h3>
אֽוֹיָה־לִ֭י כִּי־גַ֣רְתִּי מֶ֑שֶׁךְ שָׁ֝כַ֗נְתִּי עִֽם־אָהֳלֵ֥י קֵדָֽר׃
<b style="color: gray;">רש"י</b> אויה לי . אמרה כנסת ישראל כי כבר לקית בגליות רבים הרי גרתי משך עם בני יפת במלכות פרס ויון ומשך :
<b style="color: gray;">מצודת דוד</b> אויה לי . אמר על לשון בני הגלות אשר יתאוננו על מרבית לה''ר שביניהם ויאמרו אויה לי איך לא אקח מוסר הלא זה הדבר אשר בעבורם הייתי בגולה כגר אצל בני משך ושכנתי בגולה אצל הקדרים יושבי אהלים :
<b style="color: gray;">מצודת ציון</b> משך . שם אומה ונזכרת בתורה וקדר הם ממלכות ישמעאל ורוב הגולה המה ביניהם :
<h3>{ו}</h3>
רַ֭בַּת שָֽׁכְנָה־לָּ֣הּ נַפְשִׁ֑י עִ֝֗ם שׂוֹנֵ֥א שָׁלֽוֹם׃
<b style="color: gray;">מצודת דוד</b> רבת . זמן רב שכנה נפשי עם שונאי השלום :
<h3>{ז}</h3>
אֲ‍ֽנִי־שָׁ֭לוֹם וְכִ֣י אֲדַבֵּ֑ר הֵ֝֗מָּה לַמִּלְחָמָֽה׃
<b style="color: gray;">רש"י</b> אני שלום . עמהם : וכי אדבר . עליהם שלום המה באים להלחם בי :
<b style="color: gray;">מצודת דוד</b> אני שלום . אני בפה שלום וכאשר אדבר אליהם שלום המה מתעוררים למלחמה :
<h2>תהילים פרק-קכא</h2>
<h3>{א}</h3>
שִׁ֗יר לַֽמַּ֫עֲל֥וֹת אֶשָּׂ֣א עֵ֭ינַי אֶל־הֶהָרִ֑ים מֵ֝אַ֗יִן יָבֹ֥א עֶזְרִֽי׃
<b style="color: gray;">רש"י</b> ( שיר למעלות . הפשט כשהיו הלוים מתחילין לעלות במעלות אמרו שיר זה אע''פ שזה השיר לא נכתב בראשונה אין מוקדם ומאוחר ) ( ס''א מצאתי ) : שיר למעלות . רמז במזמור שני למעלות העולות לצדיקים לעתיד לבא מתחת עץ החיים לכסא הכבוד דתניא בספרי שיר המעלות אין כתוב כאן אלא שיר למעלות שיר למי שעתיד לעשות מעלות לצדיקים לעתיד לבא , וזהו שיסד הקליר ( בסילוק דיוצר של יום ב' דסוכות שיסד ר' אליעזר הקליר שהוא בנו של רשב''י בחגיגה פ' אין דורשין ע''ש ) ומתחתיה שלשים מעלות זו למעלה מזו עד כסא הכבוד טסות ועולות בשיח נעימות שיר המעלות :
<b style="color: gray;">מצודת דוד</b> אשא עיני . דרך המצפה על העוזרים לעלות על ההרים ונושא עיניו למרחוק לראות מאין יבואו :
<b style="color: gray;">מצודת ציון</b> למעלות . כמו המעלות והלמ''ד במקום ה''א הידיעה : אל ההרים . כמו על ההרים . מאין . מאיזה מקום וכן מאין אתם ( בראשית כט ) :
<h3>{ב}</h3>
עֶ֭זְרִי מֵעִ֣ם יְהוָ֑ה עֹ֝שֵׂ֗ה שָׁמַ֥יִם וָאָֽרֶץ׃
<b style="color: gray;">מצודת דוד</b> עזרי . ר''ל אבל לא מצאתי עזר רק מה' וגו' :
<h3>{ג}</h3>
אַל־יִתֵּ֣ן לַמּ֣וֹט רַגְלֶ֑ךָ אַל־יָ֝נ֗וּם שֹֽׁמְרֶֽךָ׃
<b style="color: gray;">מצודת דוד</b> אל יתן למוט . כאלו אחד יאמר לחבירו דרך נחמה הנה עזרה טובה היא כי לא יתן רגלך לנטיה ומעידה ולא ינום שומרך ר''ל לא יסיר השגחתו ממך :
<b style="color: gray;">מצודת ציון</b> למוט . מלשון נטיה ומעידה : ינום . מלשון תנומה והוא שינה מועטת וקלה :
<h3>{ד}</h3>
הִנֵּ֣ה לֹֽא־יָ֭נוּם וְלֹ֣א יִישָׁ֑ן שׁ֝וֹמֵ֗ר יִשְׂרָאֵֽל׃
<b style="color: gray;">מצודת דוד</b> הנה לא ינום . כי הנה מעולם אינו מסיר השגחתו :
<b style="color: gray;">מלבי"ם ביאור המילות</b> לא ינום. מחמת עיפות. ולא יישן. כלל אפי' השינה הטבעיית, ובארתי זה (ישעיה ה' כ''ז) :
<h3>{ה}</h3>
יְהוָ֥ה שֹׁמְרֶ֑ךָ יְהוָ֥ה צִ֝לְּךָ֗ עַל־יַ֥ד יְמִינֶֽךָ׃
<b style="color: gray;">מצודת דוד</b> ה' צלך . כמו הצל מגין מחום השמש כן יגן על ימינך לעשות בה חיל :
<b style="color: gray;">תורה תמימה</b> אמר רבי חנינא בוא וראה שלא כמדת הקב"ה מדת בשר ודם מדת בשר ודם מלך יושב מבפנים ועם משמרין אותו מבחוץ מדת הקב"ה אינו כן עבדיו יושבין מבפנים והוא משמרן מבחוץ שנאמר ה' שומרך ה' צלך על יד ימינך וכו'.<small><span style="color: gray;">מנחות לג ע"ב</span></small>
<h3>{ו}</h3>
יוֹמָ֗ם הַשֶּׁ֥מֶשׁ לֹֽא־יַכֶּ֗כָּה וְיָרֵ֥חַ בַּלָּֽיְלָה׃
<b style="color: gray;">מצודת דוד</b> יומם . ביום לא יזיק לך חום השמש ובלילה לא יזיק לך לחות הירח המביא תחלואים :
<b style="color: gray;">מצודת ציון</b> ישליו . מלשון שלוה :
<h3>{ז}</h3>
יְֽהוָ֗ה יִשְׁמָרְךָ֥ מִכָּל־רָ֑ע יִ֝שְׁמֹ֗ר אֶת־נַפְשֶֽׁךָ׃
<b style="color: gray;">מצודת ציון</b> בחילך . היא החומה הנמוכה אשר מחוץ להחומה הגבוהה וכן ויאבל חיל וחומה ( איכה ב ) : בארמנותיך . ענין היכלות ופלטרין :
<h3>{ח}</h3>
יְֽהוָ֗ה יִשְׁמָר־צֵאתְךָ֥ וּבוֹאֶ֑ךָ מֵֽ֝עַתָּ֗ה וְעַד־עוֹלָֽם׃
<b style="color: gray;">מצודת דוד</b> צאתך . שלא תכשל בצאתך בדרך ובבואך :
<b style="color: gray;">תורה תמימה</b> אונקלוס בר קלונימוס איגייר שדר קיסר גונדא דרומאי אבתריה וכו' איגיור [כולהו] הדר שדר גונדא אחרינא אבתריה אמר להו לא תשתעו מידי בהדיה כי נקטי ליה ואזלי חזא מזוזתא [דמנחא אפתחא] אותיב ידיה עלה ואמר להו מאי האי אמרו ליה אימא לן את אמר להו מנהגו של עולם מלך בשר ודם יושב מבפנים ועבדיו משמרים אותו מבחוץ ואילו הקב"ה עבדיו מבפנים והוא משמרן מבחוץ שנאמר ה' ישמר צאתך ובואך מעתה ועד עולם איגיור תו לא שדר בתריה וכו'.<small><span style="color: gray;">עבודה זרה יא ע"א</span></small>
<b style="color: gray;">מלבי"ם ביאור המילות</b> ישמר צאתך. וגם בואך, אף שבעיר א''צ שמירה כ''כ ובברכה אמר בהפך ברוך אתה בבואך וגם ברוך אתה בצאתך הגם שבמקום אחר אין הברכה מצויה כ''כ כמו אם יושב בביתו :
<h2>תהילים פרק-קכב</h2>
<h3>{א}</h3>
שִׁ֥יר הַֽמַּעֲל֗וֹת לְדָ֫וִ֥ד שָׂ֭מַחְתִּי בְּאֹמְרִ֣ים לִ֑י בֵּ֖ית יְהוָ֣ה נֵלֵֽךְ׃
<b style="color: gray;">רש"י</b> שמחתי באומרים לי . שמעתי בני אדם שאומרים מתי ימות אותו זקן וימלוך שלמה בנו ויבנה בית המקדש ונעלה לרגל ואני שמח :
<b style="color: gray;">מצודת דוד</b> שמחתי . הוא מאמר בני הגולה שאומרים הן מאז שמחתי בעת שהיו אומרים לי נלך אל בית ה' בזמן הרגל :
<b style="color: gray;">מצודת ציון</b> היושבי . היו''ד יתירה :
<h3>{ב}</h3>
עֹ֭מְדוֹת הָי֣וּ רַגְלֵ֑ינוּ בִּ֝שְׁעָרַ֗יִךְ יְרוּשָׁלִָֽם׃
<b style="color: gray;">רש"י</b> עומדות היו רגלינו . במלחמה בכל מקום בשביל שעריך ירושלים שעוסקין בהן בתורה :
<b style="color: gray;">מצודת דוד</b> עומדות . מרוב אדם הבאים והיוצאים היינו מתעכבים ועומדים בשערים זמן מה עד אשר נוכל לבוא בה :
<b style="color: gray;">מצודת ציון</b> גברתה . היא אשת האדון כמו מפני שרי גברתי ( בראשית יז ) :
<b style="color: gray;">תורה תמימה</b> א"ר יהושע בן לוי מאי דכתיב עומדות היו רגלינו בשעריך ירושלם מי גרם לרגלינו שיעמדו במלחמה שערי ירושלם שהיו עוסקים בתורה וא"ר יהושע בן לוי מאי דכתיב שיר המעלות לדוד שמחתי באומרים לי בית ה' נלך אמר דוד לפני הקדוש ברוך הוא רבש"ע שמעתי בני אדם שהיו אומרים מתי ימות זקן זה ויבא שלמה בנו ויבנה בית הבחירה ונעלה לרגל ושמחתי אמר לו הקב"ה כי טוב יום בחצריך מאלף טוב לי יום אחד שאתה עוסק בתורה לפני מאלף עולות שעתיד שלמה בנך להקריב לפני על גבי המזבח:<small><span style="color: gray;">מכות י ע"א</span></small>
<h3>{ג}</h3>
יְרוּשָׁלִַ֥ם הַבְּנוּיָ֑ה כְּ֝עִ֗יר שֶׁחֻבְּרָה־לָּ֥הּ יַחְדָּֽו׃
<b style="color: gray;">רש"י</b> ירושלים הבנויח . כשיבנה שלמה בני בית המקדש בתוכה תהא בנוי' בשכינה ומקדש וארון ומזבח : כעיר שחוברה לה . כשילה שדימה הכתוב זו לזו שנאמר ( דברים י''ב ) אל המנוחה ואל הנחלה מנוחה זו שילה נחלה זו ירושלים , ורבותינו אמרו יש ירושלים הבנויה בשמים ועתידה ירושלים של מטה להיות כמותה :
<b style="color: gray;">מצודת דוד</b> ירושלים . זאת ירושלים אשר היא בנויה בכל מיני פאר כעיר אשר חוברה לה יחדיו כל הבונים לכללה בכל מיני פאר ויופי :
<b style="color: gray;">תורה תמימה</b> א"ל הכי א"ר יוחנן אמר הקב"ה לא אבוא בירושלים של מעלה עד שאבוא לירושלים של מטה ומי איכא ירושלים למעלה אין דכתיב ירושלים הבנויה כעיר שחוברה לה יחדיו וכו'.<small><span style="color: gray;">תענית ה ע"א</span></small>
<h3>{ד}</h3>
שֶׁשָּׁ֨ם עָל֪וּ שְׁבָטִ֡ים שִׁבְטֵי־יָ֭הּ עֵד֣וּת לְיִשְׂרָאֵ֑ל לְ֝הֹד֗וֹת לְשֵׁ֣ם יְהוָֽה׃
<b style="color: gray;">רש"י</b> ששם עלו שבטים . אשר שם בשילה עלו שבטים כשעלו ממצרים ונקבע המשכן בתוכה . שבטי יה שהוא עדות לישראל . לפי שהיו האומות מליזין אחריהם כשיצאו ממצרים ואומרים עליהם שהם ממזרים אם בגופם היו שולטין המצרים בנשותיהם לא כל שכן אמר הקב''ה אני מעיד עליהם שהם בני אבותיהם הטיל שמו עליהם הראובני השמעוני ( במדבר כ''ו ) הוסיף עליהם אותיות השם אחת מכאן ואחת מכאן נמצא השם הזה יה עדות לישראל :
<b style="color: gray;">מצודת דוד</b> ששם . אשר שם עלו השבטים שהם שבטי יה ר''ל עם ה' : עדות לישראל . העליה הזאת היתה עדות לישראל שהשכינה שוכן בה לגודל הנס הנעשה אז כי היתה מכילה את כל ההמון הזה ולא היה צר להם המקום : להודות לשם ה' . ומהראוי היה להודות לה' על הדבר ההוא :
<b style="color: gray;">מצודת ציון</b> השאננים . ענין ההשקט והמנוחה כמו שאנן מואב ( ירמיה מח ) : לגאיונים . היא מלה מורכבת מלשון גאוה ומלשון אונאה וגזל כמו ואיש לא יונה ( יחזקאל יח ) :
<b style="color: gray;">תורה תמימה</b> אמר רבי אבין בר רב אדא אמר רב כל הנושא אשה שאינה הוגנת לו כשהקב"ה משרה שכינתו מעיד על כל השבטים ואין מעיד עליו שנאמר שבטי יה עדות לישראל אימתי הוי עדות לישראל בזמן שהשבטים שבטי יה וכו'.<small><span style="color: gray;">קידושין ע ע"ב</span></small>
<h3>{ה}</h3>
כִּ֤י שָׁ֨מָּה ׀ יָשְׁב֣וּ כִסְא֣וֹת לְמִשְׁפָּ֑ט כִּ֝סְא֗וֹת לְבֵ֣ית דָּוִֽיד׃
<b style="color: gray;">רש"י</b> כי שמה ישבו וגו' . כי גם בירושלים תשרה השכינה וישבו שם כסאות לשפוט בהם את האומו' וכסאות מלוכה לבית דוד :
<b style="color: gray;">מצודת דוד</b> כי שמה . ר''ל ראויה היתה השראת שכינה כי שמה ישבו כסאות רבות לעשות משפט והם כסאות סנהדרין ואף שם היה כסאות לבית דוד הדנין דין אמת :
<h3>{ו}</h3>
שַׁ֭אֲלוּ שְׁל֣וֹם יְרוּשָׁלִָ֑ם יִ֝שְׁלָ֗יוּ אֹהֲבָֽיִךְ׃
<b style="color: gray;">רש"י</b> שאלו שלום ירושלים . ואמרו לה ישליו אהביך ויהי שלום בחילך :
<b style="color: gray;">מצודת דוד</b> שאלו . לזאת שאלו מה' שלום ירושלים להיות בנויה כמאז : ישליו אוהביך . כאילו לירושלים ידבר לומר גם האוהבים אותך יהיו בשלוה :
<b style="color: gray;">תורה תמימה</b> וכולל גירי הצדק עם הצדיקים שנאמר מפני שיבה תקום והדרת פני זקן וסמיך ליה וכי יגור אתכם גר והיכן מתרוממת קרנם בירושלים שנאמר שאלו שלום ירושלם ישליו אוהביך וכיון שנבנית ירושלים בא דוד שנאמר אחר ישובו בני ישראל ובקשו את ה' אלהיהם ואת דוד מלכם וכו'.<small><span style="color: gray;">מגילה יז ע"ב</span></small>
<h3>{ז}</h3>
יְהִֽי־שָׁל֥וֹם בְּחֵילֵ֑ךְ שַׁ֝לְוָ֗ה בְּאַרְמְנוֹתָֽיִךְ׃
<b style="color: gray;">מצודת דוד</b> יהי שלום וגו' . ר''ל לא יצור עליה האויב ולא ינתוץ את הארמונות :
<b style="color: gray;">מלבי"ם ביאור המילות</b> (ז-ח) שלום, שלוה. שלוה היא שלות הגוף והבית בפנימיותו, ושלום הוא השלום החיצון עם אויביו, שלו הייתי ויפרפרני, ואני אמרתי בשלוי, על בריאת הגוף. טוב פת חרבה ושלוה בה על שלום הבית, בחילך החומה החיצונה שסביב חומת העיר, ויאבל חיל וחומה :
<h3>{ח}</h3>
לְ֭מַעַן אַחַ֣י וְרֵעָ֑י אֲדַבְּרָה־נָּ֖א שָׁל֣וֹם בָּֽךְ׃
<b style="color: gray;">רש"י</b> למען . ישראל אחי ורעי : אדברה נא . אני דוד המלך שלום בך :
<b style="color: gray;">מצודת דוד</b> למען אחי ורעי . כאילו כ''א מבני הגולה אומר לא בעבור עצמי בלבד אתפלל על שלום העיר כ''א גם בעבור אחי ורעי המה כל בני ישראל :
<h3>{ט}</h3>
לְ֭מַעַן בֵּית־יְהוָ֣ה אֱלֹהֵ֑ינוּ אֲבַקְשָׁ֖ה ט֣וֹב לָֽךְ׃
<b style="color: gray;">מצודת דוד</b> למען בית ה' . ולמען המקדש אשר יבנה בה אבקשה טוב לך :
<h2>תהילים פרק-קכג</h2>
<h3>{א}</h3>
שִׁ֗יר הַֽמַּ֫עֲל֥וֹת אֵ֭לֶיךָ נָשָׂ֣אתִי אֶת־עֵינַ֑י הַ֝יֹּשְׁבִ֗י בַּשָּׁמָֽיִם׃
<b style="color: gray;">רש"י</b> שיר וגו' היושבי . יו''ד יתירה :
<b style="color: gray;">מצודת דוד</b> אליך נשאתי וגו' . להיות צופים ומביטים לעזרה : היושבי . אתה היושב בשמים :
<h3>{ב}</h3>
הִנֵּ֨ה כְעֵינֵ֪י עֲבָדִ֡ים אֶל־יַ֤ד אֲ‍ֽדוֹנֵיהֶ֗ם כְּעֵינֵ֣י שִׁפְחָה֮ אֶל־יַ֪ד גְּבִ֫רְתָּ֥הּ כֵּ֣ן עֵ֭ינֵינוּ אֶל־יְהוָ֣ה אֱלֹהֵ֑ינוּ עַ֝֗ד שֶׁיְּחָנֵּֽנוּ׃
<b style="color: gray;">מצודת דוד</b> אל יד . צופים אל יד אדוניהם ליתן להם דבר מה ואינם חדלים מלצפות עד אשר יתן להם :
<h3>{ג}</h3>
חָנֵּ֣נוּ יְהוָ֣ה חָנֵּ֑נוּ כִּֽי־רַ֝֗ב שָׂבַ֥עְנוּ בֽוּז׃
<b style="color: gray;">מצודת דוד</b> כי רב . בא לנו בזיון הרבה עד נשבע ממנו לגודל הרבוי והוא ענין מליצה :
<b style="color: gray;">מצודת ציון</b> שבט . ענין ממשלה על כי ביד המושל שבט המוסר לייסר המחויב וכן לא יסור שבט מיהודה ( בראשית מט ) : גורל . הנחלה שנפל לגורלם לחלקם ועל כי על פי רוב מחלקים נחלה בגורל אמר לשון גורל :
<h3>{ד}</h3>
רַבַּת֮ שָֽׂבְעָה־לָּ֪הּ נַ֫פְשֵׁ֥נוּ הַלַּ֥עַג הַשַּׁאֲנַנִּ֑ים הַ֝בּ֗וּז לִגְאֵ֥יוֹנִֽים׃
<b style="color: gray;">רש"י</b> הלעג השאננים . לעג הגוים השאננים שבענו : הבוז . שבזו את גיא היונים היא ירושלים : לגאיונים . כתיב חד וקרינן תרין :
<b style="color: gray;">מצודת דוד</b> רבת . הרבה שבעה נפשנו מן הלעג הבבלי' היושבי' שאנן והשקט : הבוז . מן הבזיון אשר היא לגאי יוני' ר''ל אשר הגאים והמאנים בזו אותנו וכפל הדבר במ''ש למרבית הבזיון :
<b style="color: gray;">מלבי"ם ביאור המילות</b> הלעג, הבוז. לעג גדול מבוז שהבוז יהיה גם בלב, ופי' הלעג של השאננים הוא הבוז לגאים, והנו''ן נוספת כנו''ן עליונים :
<h2>תהילים פרק-קכד</h2>
<h3>{א}</h3>
שִׁ֥יר הַֽמַּעֲל֗וֹת לְדָ֫וִ֥ד לוּלֵ֣י יְ֭הוָה שֶׁהָ֣יָה לָ֑נוּ יֹֽאמַר־נָ֝א יִשְׂרָאֵֽל׃
<b style="color: gray;">מצודת דוד</b> לולי ה' . אם לא ה' אשר היה עמנו : יאמר וגו' . סרס המקרא יאמר נא ישראל לולי ה' וגו' :
<b style="color: gray;">תורה תמימה</b> רב נחמן בר יצחק פתח לה פתחא להא פרשתא מהכא שיר המעלות לולי ה' שהיה לנו יאמר נא ישראל לולי ה' שהיה לנו בקום עלינו אדם אדם ולא מלך וכו'.<small><span style="color: gray;">מגילה יא ע"א</span></small>
<h3>{ב}</h3>
לוּלֵ֣י יְ֭הוָה שֶׁהָ֣יָה לָ֑נוּ בְּק֖וּם עָלֵ֣ינוּ אָדָֽם׃
<b style="color: gray;">מצודת דוד</b> בקום . בעת אשר קם עלינו אדם להרוג ולאבד :
<h3>{ג}</h3>
אֲ֭זַי חַיִּ֣ים בְּלָע֑וּנוּ בַּחֲר֖וֹת אַפָּ֣ם בָּֽנוּ׃
<b style="color: gray;">רש"י</b> בחרות אפם בנו . כשחרה אפם בנו : בחרות . כמו בעשות :
<b style="color: gray;">מצודת דוד</b> אזי . אם לא היה ה' עמנו אזי היו בולעים אותנו חיים והוא ענין מליצה על כי התאב לאכול לא ימתין עד יבושל כי אם אוכלו חי ואמר כאילו מרוב תאותם לבלעני היו ממהרים לבלוע חי : בחרות . בעת חרה אפם בנו :
<b style="color: gray;">מלבי"ם ביאור המילות</b> (ג-ד) חיים בלעונו. נגד מ''ש בצד האחר נחלה עבר על נפשינו שהיו משחיתים נפשם הרוחניית, אמר בצד זה שהיו בולעים חיי גופם. ונחלה כמו נחל מים וה''א נוספת והטעם מלעיל :
<h3>{ד}</h3>
אֲ֭זַי הַמַּ֣יִם שְׁטָפ֑וּנוּ נַ֝֗חְלָה עָבַ֥ר עַל־נַפְשֵֽׁנוּ׃
<b style="color: gray;">רש"י</b> נחלה . לשון חולי :
<b style="color: gray;">מצודת דוד</b> המים . דימה המון האויבים לשטיפת מים רבים : נחלה . נחל מים היה עבר על נפשינו :
<h3>{ה}</h3>
אֲ֭זַי עָבַ֣ר עַל־נַפְשֵׁ֑נוּ הַ֝מַּ֗יִם הַזֵּֽידוֹנִֽים׃
<b style="color: gray;">מצודת דוד</b> הזדונים . השוטפים בזדון וברשע וכפל הדבר פעמים ושלש להתחזקות וכדרך המליצה בכל מקום :
<h3>{ו}</h3>
בָּר֥וּךְ יְהוָ֑ה שֶׁלֹּ֥א נְתָנָ֥נוּ טֶ֝֗רֶף לְשִׁנֵּיהֶֽם׃
<b style="color: gray;">מצודת דוד</b> ברוך ה' . אבל ברוך ה' שלא עזב אותנו להיות טרף לשניהם :
<h3>{ז}</h3>
נַפְשֵׁ֗נוּ כְּצִפּ֥וֹר נִמְלְטָה֮ מִפַּ֪ח י֫וֹקְשִׁ֥ים הַפַּ֥ח נִשְׁבָּ֗ר וַאֲנַ֥חְנוּ נִמְלָֽטְנוּ׃
<b style="color: gray;">רש"י</b> נפשינו [ כצפור ] נמלטה . מהם כצפור אשר נמלטה מפח יוקשים :
<b style="color: gray;">מצודת דוד</b> כצפור . כמו הצפור אשר נמלטה מרשת המוקש להלכד בה : הפח נשבר . ר''ל הרשעים נפלו ועי''ז נמלטנו מידם ועל שהמשיל לצפור אמר לשון הנופל בהצלת הצפור :
<h3>{ח}</h3>
עֶ֭זְרֵנוּ בְּשֵׁ֣ם יְהוָ֑ה עֹ֝שֵׂ֗ה שָׁמַ֥יִם וָאָֽרֶץ׃
<b style="color: gray;">מצודת דוד</b> עזרנו . העזר שלנו באה בהזכרת שם ה' עושה שמים וארץ ולא באה העזר בכח ידינו :
<h2>תהילים פרק-קכה</h2>
<h3>{א}</h3>
שִׁ֗יר הַֽמַּ֫עֲל֥וֹת הַבֹּטְחִ֥ים בַּיהוָ֑ה כְּֽהַר־צִיּ֥וֹן לֹא־יִ֝מּ֗וֹט לְעוֹלָ֥ם יֵשֵֽׁב׃
<b style="color: gray;">רש"י</b> שיר המעלות הבוטחים בה' . לא ימוטו כהר ציון אשר לא ימוט כי כאשר ירושלים הרים סביב לה כן הקב''ה סביב לעמו :
<b style="color: gray;">מצודת דוד</b> הבוטחים בה' . אותם הבוטחים בה' המה כהר ציון אשר לא ינטה ממקומו ולעולם ישב על כנו :
<b style="color: gray;">תורה תמימה</b> אמר ר' יוחנן מיום שחרב בית המקדש נגזרה גזירה על בתיהן של צדיקים שיחרבו שנאמר באזני ה' צבאות אם לא בתים רבים לשמה יהיו גדולים וטובים מאין יושב ואמר ר' יוחנן עתיד הקדוש ברוך הוא להחזירן לישובן שנאמר שיר המעלות לדוד הבוטחים ביי' כהר ציון מה הר ציון עתיד הקדוש ברוך הוא להחזירו לישובו אף בתיהן של צדיקים עתיד הקב"ה להחזירן לישובן וכו'. <small><span style="color: gray;">ברכות נח ע"ב</span></small>
<h3>{ב}</h3>
יְֽרוּשָׁלִַ֗ם הָרִים֮ סָבִ֪יב לָ֥הּ וַ֭יהוָה סָבִ֣יב לְעַמּ֑וֹ מֵ֝עַתָּ֗ה וְעַד־עוֹלָֽם׃
<b style="color: gray;">מצודת דוד</b> ירושלים . כמו ירושלים שההרים מסבבים לה כן ה' סביבות עמו הבוטחים בו להגין עליהם עד עולם :
<h3>{ג}</h3>
כִּ֤י לֹ֪א יָנ֡וּחַ שֵׁ֤בֶט הָרֶ֗שַׁע עַל֮ גּוֹרַ֪ל הַֽצַּדִּ֫יקִ֥ים לְמַ֡עַן לֹא־יִשְׁלְח֖וּ הַצַּדִּיקִ֨ים בְּעַוְלָ֬תָה יְדֵיהֶֽם׃
<b style="color: gray;">רש"י</b> כי לא ינוח שבט הרשע על גורל הצדיקים . ( כי לא יתן הקב''ה את ממשלת הרשעים לנוח על הצדיקים ) למען כי הצדיקים נזהרין מלשלוח ידיהם בעולה :
<b style="color: gray;">מצודת דוד</b> כי לא ינוח . אם הרשעים מושלים זמן מה על הצדיקים אבל לא לזמן מרובה ינוח גדלות הרשעים על נחלת הצדיקים הנתון לגורלם : למען . בכדי שלא ישלחו הצדיקים גם המה את ידיהם לאחוז בעולה בראותם גדלות הרשעים זמן מרובה :
<b style="color: gray;">תורה תמימה</b> א"ר שמואל בר רב יצחק כי הוה פתח ריש לקיש בסוטה אמר הכי אין מזווגין לו לאדם אשה אלא לפי מעשיו שנא' כי לא ינוח שבט הרשע על גורל הצדיקים וכו'.<small><span style="color: gray;">סוטה ב ע"א</span></small>
<h3>{ד}</h3>
הֵיטִ֣יבָה יְ֭הוָה לַטּוֹבִ֑ים וְ֝לִֽישָׁרִ֗ים בְּלִבּוֹתָֽם׃
<b style="color: gray;">מצודת דוד</b> ולישרים בלבותם . לאותם שהם טובים ביושר לבב ולא לרמות :
<h3>{ה}</h3>
וְהַמַּטִּ֤ים עַֽקַלְקַלּוֹתָ֗ם יוֹלִיכֵ֣ם יְ֭הוָה אֶת־פֹּעֲלֵ֣י הָאָ֑וֶן שָׁ֝ל֗וֹם עַל־יִשְׂרָאֵֽל׃
<b style="color: gray;">רש"י</b> והמטים עקלקלותם . על הבריות למצוא עלילות רשע יוליכם ה' את פועלי און :
<b style="color: gray;">מצודת דוד</b> והמטים . אבל אותם שהמה מטים עצמם אחר דרך עקלקלות ר''ל שכל טובתם הוא לרמות את הבריות : יוליכם . אותם יוליך ה' לאבדון עם פועלי האון ודומה להם עם שעדיין לא פעלו האון ויהיה א''כ שלום על הישרים כי יאבדו טרם פעלו האון עם רמיית טובתם :
<b style="color: gray;">מצודת ציון</b> והמטים . מלשון נטיה : עקלקלותם . ענין עקמימות כמו ארחות עקלקלות ( שופטים ה ) :
<b style="color: gray;">תורה תמימה</b> אמר רבי יהושע בן לוי כל המספר אחר מטתן של תלמידי חכמים נופל בגיהנם שנא' והמטים עקלקלותם יוליכם ה' את פועלי האון שלום על ישראל אפילו בשעה ששלום על ישראל יוליכם ה' את פועלי האון וכו'.<small><span style="color: gray;">ברכות יח ע"ב</span></small>
<b style="color: gray;">מלבי"ם ביאור המילות</b> עקלקלותם. הוא דבר המעוקל למראה עינים בחוץ וישר בפנים, וזה המבדיל בינו ובין עקש, וכן (בחבקוק א') משפט מעוקל עיי''ש :
<h2>תהילים פרק-קכו</h2>
<h3>{א}</h3>
שִׁ֗יר הַֽמַּ֫עֲל֥וֹת בְּשׁ֣וּב יְ֭הוָה אֶת־שִׁיבַ֣ת צִיּ֑וֹן הָ֝יִ֗ינוּ כְּחֹלְמִֽים׃
<b style="color: gray;">רש"י</b> בשוב ה' את שיבת ציון . מגלות בבל היינו כחולמים :
<b style="color: gray;">מצודת דוד</b> בשוב . כאשר ישיב ה' מן גלות בבל את בני ציון יאמרו אז הנה כל הצרות שעברו הרי הם כאילו חלמנו חלום ר''ל לרוב הטובה שיהיה להם אז ידמה להם שלא היו הצרות באמת כ''א בחלום ראו כאלו מצרים להם :
<b style="color: gray;">מצודת ציון</b> בשוב . מלשון השבה : שיבת . מלשון שבי :
<b style="color: gray;">תורה תמימה</b> אמר ר' יוחנן כל ימיו של אותו צדיק היה מצטער על מקרא זה שיר המעלות בשוב ה' את שיבת ציון היינו כחולמים אמר מי איכא דניים שבעין שנין בחלמא יומא חד הוה אזל באורחא חזייה לההוא גברא דהוה נטע חרובא אמר ליה האי עד כמה שנין טעין אמר ליה עד שבעין שנין אמר ליה פשיטא לך דחיית שבעין שנין אמר ליה האי [גברא] עלמא בחרובא אשכחתיה כי היכי דשתלי לי אבהתי שתלי נמי לבראי וכו'<small><span style="color: gray;">תענית כג ע"א</span></small>
<h3>{ב}</h3>
אָ֤ז יִמָּלֵ֪א שְׂח֡וֹק פִּינוּ֮ וּלְשׁוֹנֵ֪נוּ רִ֫נָּ֥ה אָ֭ז יֹאמְר֣וּ בַגּוֹיִ֑ם הִגְדִּ֥יל יְ֝הוָ֗ה לַעֲשׂ֥וֹת עִם־אֵֽלֶּה׃
<b style="color: gray;">מצודת דוד</b> הגדיל ה' . ר''ל הגדולות האלה הם מה' ולא באו במקרה :
<b style="color: gray;">תורה תמימה</b> א"ר יוחנן משום רשב"י אסור לאדם שימלא שחוק פיו בעולם הזה שנאמר אז ימלא שחוק פינו ולשוננו רנה אימתי בזמן שיאמרו בגוים הגדיל ה' לעשות עם אלה אמרו עליו על ר"ל שמימיו לא מלא שחוק פיו בעוה"ז מכי שמעה מר' יוחנן רביה:<small><span style="color: gray;">ברכות לא ע"א</span></small>
<h3>{ג}</h3>
הִגְדִּ֣יל יְ֭הוָה לַעֲשׂ֥וֹת עִמָּ֗נוּ הָיִ֥ינוּ שְׂמֵחִֽים׃
<b style="color: gray;">מצודת דוד</b> הגדיל ה' לעשות עמנו . כאילו ישיבו ישראל לומר הן אמת שה' הגדיל לעשות עמנו ובעבור בטחון הישועה ההיא היינו שמחים מאז עוד היינו בגולה :
<h3>{ד}</h3>
שׁוּבָ֣ה יְ֭הוָה אֶת־(שבותנו) [שְׁבִיתֵ֑נוּ] כַּאֲפִיקִ֥ים בַּנֶּֽגֶב׃
<b style="color: gray;">רש"י</b> כאפיקים בנגב . כאפיקי מים בארץ יבשה שמלחלחין אותה כך נהיה מרטיבין בשובך את שבותינו אשר הזורעים בה בארץ ציה בדמעה דואגים שסבורים שמא לא תצמח , ברנה קוצרין על ידי אפיקי המים כשהם משולחין בה :
<b style="color: gray;">מצודת דוד</b> שובה ה' . עודם בגולה יאמרו השב בני הגולה למקומם ונהיה כאפיקים בנגב ר''ל כמים הנגרים בחוזק במקום נגובה ויבשה :
<b style="color: gray;">מצודת ציון</b> שובה . מלשון השבה : שביתנו . מלשון שבי : סאפיקים . עניינו מים הנגרים בחוזק כמו אפיקי מים ( לעיל מב ) : בנגב . ענין יובש כמו ארץ הנגב נתתני ( יהושע טו ) :
<b style="color: gray;">תורה תמימה</b> אמר רבי יוחנן גדול יום הגשמים כיום קבוץ גליות שנאמר שובה ה' את שביתנו כאפיקים בנגב ואין אפיקים אלא מטר שנאמר ויראו אפיקי ים וכו'.<small><span style="color: gray;">תענית ח ע"ב</span></small>
<b style="color: gray;">מלבי"ם ביאור המילות</b> כאפיקים. אפיקי מים בארץ נגובה :
<h3>{ה}</h3>
הַזֹּרְעִ֥ים בְּדִמְעָ֗ה בְּרִנָּ֥ה יִקְצֹֽרוּ׃
<b style="color: gray;">מצודת דוד</b> הזורעים . אשר הזורעים במקום הנגוב ההוא הלא זרעו בדמעה בחשבם פן לא תצמח ויפסידו הזרע : ברנה יקצרו . כשבא שם אפיקי המים והצמיחה הנה יקצרו התבואה ברנה :
<b style="color: gray;">תורה תמימה</b> נמצא עומר הקרב מתבואה של ששה חדשים קרב מתבואה של אחד עשר יום ועל אותו הדור הוא אומר הזורעים בדמעה ברנה יקצרו הלך ילך ובכה נושא משך הזרע וגו' מאי הלוך ילך ובכה נושא משך וגו' א"ר יהודה שור כשהוא חורש הולך ובוכה ובחזירתו אוכל חזיז מן התלם וזהו בא יבא ברנה מאי נושא אלומותיו א"ר חסדא ואמרי לה במתניתא תנא קנה זרת שיבולת זרתים וכו'.<small><span style="color: gray;">תענית ה ע"א</span></small>
<h3>{ו}</h3>
הָ֘ל֤וֹךְ יֵלֵ֨ךְ ׀ וּבָכֹה֮ נֹשֵׂ֪א מֶֽשֶׁךְ־הַ֫זָּ֥רַע בֹּֽא־יָב֥וֹא בְרִנָּ֑ה נֹ֝שֵׂ֗א אֲלֻמֹּתָֽיו׃
<b style="color: gray;">רש"י</b> הלוך ילך ובכה וגו' . כך ישראל זורעין לפני הקב''ה צדקה בדמעה בגלות וברנה יקצורו כשתשלם משכורתם לעתיד :
<b style="color: gray;">מצודת דוד</b> נושא משך הזרע . ר''ל בעת היה נושא משיכת והולכת הזרע אל השדה הלא ילך ויבכה מפחדו פן לא תצמח : בא יבא . אבל יבוא לביתו ברנה בעת ישא האלומות מן השדה אשר ברכו ה' והביא בו אפיקי המים והוא כפל ענין במ''ש ור''ל כן נהיה אנחנו עם כי בגולה אנו זורעים מעשה המצות בדמעה על כי חושבים אנחנו שח''ו אבדה תקותינו ובחנם כל מעשי המצות הנה כאשר בא יבוא זמן הגאולה אז נקבל הגמול בשמחה מרובה :
<b style="color: gray;">מצודת ציון</b> משך . מלשון משיכה והולכה : אלומותיו . ענין אגודות תבואה כמו מאלמים אלומים ( בראשית לז ) :
<b style="color: gray;">מלבי"ם ביאור המילות</b> נושא משך הזרע. שימשך כפי מה שזרע לא יותר, וכינוי אלומותיו על הזרע :
<h2>תהילים פרק-קכז</h2>
<h3>{א}</h3>
שִׁ֥יר הַֽמַּֽעֲל֗וֹת לִשְׁלֹ֫מֹ֥ה אִם־יְהוָ֤ה ׀ לֹא־יִבְנֶ֬ה בַ֗יִת שָׁ֤וְא ׀ עָמְל֣וּ בוֹנָ֣יו בּ֑וֹ אִם־יְהוָ֥ה לֹֽא־יִשְׁמָר־עִ֝֗יר שָׁ֤וְא ׀ שָׁקַ֬ד שׁוֹמֵֽר׃
<b style="color: gray;">רש"י</b> שיר המעלות לשלמה . שיר זה אמר דוד על שלמה בנו שצפה ברוח הקודש שעתיד לבנות בית המקדש ובו ביום ישא שלמה את בת פרעה ועל זה נאמר ( ירמיה ל''ב ) כי על אפי ועל חמתי היתה לי העיר הזאת למן היום אשר בנו אותה לכך אמר המזמור הזה למה לך בני לבנות בית ולסור מאחרי המקום מאחר שאינו חפץ בה לשוא עמלו בוניו בו : שוא שקד שומר . על חנם צופה בה השומר :
<b style="color: gray;">מצודת דוד</b> לשלמה . אמר זה על שלמה כי צפה ברוה''ק אשר בעת יבנה את בה''מ ישא את בת פרעה ועליו אמר מה תועלת א''כ בבנין כי אם ה' לא יבנה הבית ר''ל אם המקום לא יחפוץ בבנין על מעשיך אשר לא טובים א''כ הלא לחנם עמלו בו הבונים כי לא יתקיים : אם ה' לא ישמר עיר . בעבור המעשים האלה : שוא שקד שומר . הלא לחנם הוא מהירת והתמדת השומר בשמירת העיר כי בא יבוא האויב העירה ויחרב הבית :
<b style="color: gray;">מצודת ציון</b> שקד . ענין המהירות והשתדלות כמו שקדו ושמרו ( עזרא ח ) :
<b style="color: gray;">תורה תמימה</b> ומעסיקין אותו עד שיגיע זמן שחיטה. (וכו'): תנא לא היו מעסיקין אותו לא בנבל ולא בכנור אלא בפה ומה היו אומרין אם ה' לא יבנה בית שוא עמלו בוניו בו וכו'.<small><span style="color: gray;">יומא יט ע"ב</span></small>
<h3>{ב}</h3>
שָׁ֤וְא לָכֶ֨ם ׀ מַשְׁכִּ֪ימֵי ק֡וּם מְאַֽחֲרֵי־שֶׁ֗בֶת אֹ֭כְלֵי לֶ֣חֶם הָעֲצָבִ֑ים כֵּ֤ן יִתֵּ֖ן לִֽידִיד֣וֹ שֵׁנָֽא׃
<b style="color: gray;">רש"י</b> שוא לכם . בעלי האומניות המשכימים ומאחרים למלאכתם ומתפרנסים בעצבון וביגיעה בלחם העצבים של טורח : כן יתן . הקב''ה פרנסה למי שמנדד שנת מעיניו בשביל לעסוק בתורה : לידידו שנא . למנדד מעיניו שינה :
<b style="color: gray;">מצודת דוד</b> שוא לכם . וכמו כן טרחתם לכם בחנם אתם המשכימים לקום לעשות מלאכתכם ומאחרים לשבת בעסק המלאכה למיעוט בטחונם בה' והמה אוכלים הלחם הבא בעצב רב וביגיעת המלאכה : כן יתן . הלא כן יתן ה' די מחסורו למי שמנדד שינה מעיניו ועוסק אז במלאכת שמים ור''ל כמו שמרבית שמירת העיר אין בו תועלת רב כי הכל תלוי בהרצאת המקום כן מרבית יגיעת המלאכה אין בו תועלת כי בזולת יגיעה רבה נותן המקום די הספוק למי שעמל בתורה :
<b style="color: gray;">מצודת ציון</b> מאחרי . מלשון איחור והעכבה : שבת . מלשון ישיבה : לידידו . מלשון נדידה : שנא . כמו שנה בה''א :
<b style="color: gray;">תורה תמימה</b> שוא לכם משכימי קום מאחרי שבת אוכלי לחם העצבים כן יתן לידידו שנא מאי כן יתן לידידו שנא א"ר יצחק אלו נשותיהן של תלמידי חכמים שמנדדות שינה בעולם הזה וזוכות לעולם הבא וכו'.<small><span style="color: gray;">יומא עז ע"א</span></small>
מאי טיילין אמר רבא בני פירקי א"ל אביי מאן דכתיב בהו שוא לכם משכימי קום מאחרי שבת אוכלי לחם העצבים כן יתן לידידו שנא ואמר רב יצחק אלו נשותיהן של ת"ח שמנדדות שינה מעיניהם בעוה"ז ובאות לחיי העוה"ב ואת אמרת בני פירקי אלא אמר אביי כדרב דאמר רב כגון רב שמואל בר שילת דאכיל מדידיה ושתי מדידיה וגני בטולא דאפדניה ולא חליף פריסתקא דמלכא אבביה וכו'<small><span style="color: gray;">כתובות סב ע"א</span></small>
<b style="color: gray;">מלבי"ם ביאור המילות</b> לחם העצבים. כמו בעצבון תאכלנה. שנא. כמו שנה בה''א והוא כשם מופשט, השנה יתן כן לידידו :
<h3>{ג}</h3>
הִנֵּ֤ה נַחֲלַ֣ת יְהוָ֣ה בָּנִ֑ים שָׂ֝כָ֗ר פְּרִ֣י הַבָּֽטֶן׃
<b style="color: gray;">רש"י</b> הנה נחלת ה' . לאותו האיש : בנים . אלו התלמידים שהוא מעמיד שהם לו כבנים : שכר פרי הבטן . שכר פרי התורה שבלב שנאמר ( משלי כ''ב ) כי נעים כי תשמרם בבטנך :
<b style="color: gray;">מצודת דוד</b> הנה נחלת ה' . ר''ל ואם ירבה לעמול במלאכה להרבות הון להנחיל לבניו אחריו הלא הנה הבנים עצמן המה נחלת ה' ונתנם לאשר ישר בעיניו ואם לא יתרצה לה' מאין לו בנים להנחילם את ההון : שכר פרי הבטן . הבנים שהמה פרי הבטן המה באים בשכר המעשה ומיד ה' וכפל הדבר במ''ש :
<b style="color: gray;">תורה תמימה</b> מה יעשה אדם ויהיו לו בנים זכרים אמר להם ישא אשה ההוגנת לו ויקדש עצמו בשעת תשמיש אמרו הרבה עשו כן ולא הועילו אלא יבקש רחמים ממי שהבנים שלו שנאמר הנה נחלת ה' בנים שכר פרי הבטן מאי קא משמע לן דהא בלא הא לא סגי מאי שכר פרי הבטן א"ר חמא ברבי חנינא בשכר שמשהין עצמן בבטן כדי שתזריע אשתו תחילה נותן לו הקב"ה שכר פרי הבטן:<small><span style="color: gray;">נדה ע ע"ב</span></small>
<b style="color: gray;">מלבי"ם ביאור המילות</b> בנים. גדולים. פרי בטן. קטנים, (עיין ישעיה י''ג י''ח). נחלה. הוא הנשאר קיים והוא יותר משכר :
<h3>{ד}</h3>
כְּחִצִּ֥ים בְּיַד־גִּבּ֑וֹר כֵּ֝֗ן בְּנֵ֣י הַנְּעוּרִֽים׃
<b style="color: gray;">רש"י</b> כחצים ביד גבור . להלחם בם את אויביו : כן בני הנעורים . התלמידים שאדם מעמיד מנעוריו :
<b style="color: gray;">מצודת דוד</b> כחצים ביד גבור . ר''ל ובאמת שכר גדול הוא זה כי כמו החצים אשר המה ביד גבור עם שהחצים הרגו את מי עכ''ז הלא נראה לכל שלא החצים הם הממיתים כ''א הגבור אשר ידה אותם כן הבנים שהאדם מלמד בנערותו בעוד הכח בידו להדריכם בדרך ישרה הנה עם כי הבנים הם הדורכים בדרך ישרה עכ''ז נראה לכל שכל זה המה מעשה ידי אביהם להתפאר :
<b style="color: gray;">תורה תמימה</b> תנו רבנן ושננתם שיהו דברי תורה מחודדים בפיך שאם ישאל לך אדם דבר אל תגמגם ותאמר לו אלא אמור לו מיד שנאמר אמור לחכמה אחותי את וגו' ואומר קשרם על אצבעותיך כתבם על לוח לבך ואומר כחצים ביד גבור כן בני הנעורים ואומר חצי גבור שנונים ואומר חציך שנונים עמים תחתיך יפלו ואומר אשרי הגבר אשר מלא את אשפתו מהם לא יבושו כי ידברו את אויבים בשער מאי את אויבים בשער אמר רבי חייא בר אבא אפי' האב ובנו הרב ותלמידו שעוסקין בתורה בשער אחד נעשים אויבים זה את זה ואינם זזים משם עד שנעשים אוהבים זה את זה שנאמר את והב בסופה אל תקרי בסופה אלא בסופה:<small><span style="color: gray;">קידושין ל ע"א</span></small>
<h3>{ה}</h3>
אַשְׁרֵ֤י הַגֶּ֗בֶר אֲשֶׁ֤ר מִלֵּ֥א אֶת־אַשְׁפָּת֗וֹ מֵ֫הֶ֥ם לֹֽא־יֵבֹ֑שׁוּ כִּֽי־יְדַבְּר֖וּ אֶת־אוֹיְבִ֣ים בַּשָּֽׁעַר׃
<b style="color: gray;">רש"י</b> אשרי הגבר אשר מלא את אשפתו . מאותם חצים , אשפה תיק החיצים שקורין קויכרי''ן בלע''ז : לא יבושו כי ידברו את אויבים בשער . תלמידי חכמים שמנצחין זה את זה בהלכה ונראים כאויבים זה לזה ( תוספות ) :
<b style="color: gray;">מצודת דוד</b> אשר מלא וגו' . ר''ל אשר הרבה בנים כאלה ולפי שהמשילם לחצים אמר בהם לשון הנופל בחצים שהדרך למלאותם בתוך הנרתק : לא יבושו . לא יבואו לידי בושה כאשר ידברו במקום מושב החכמים כי יתחכמו לדבר בהשכל ובדעת : את אויבים . ר''ל עם אותם החולקים עמהם בדבר חכמת התורה הנראים כאילו היו אויבים להם לפי המחלוקת :
<b style="color: gray;">מצודת ציון</b> אשפתו . הוא הנרתק אשר ישימו בו את החיצים וכן אשפתו כקבר פתוח ( ירמיה ה ) : בשער . דרך החכמים והשופטים לשבת בשער וכן אמת ושלום שפטו בשעריכם ( זכריה ח ) :
<b style="color: gray;">מלבי"ם ביאור המילות</b> ידברו. לשון דבר, יהרגו אותם במלחמה כמו משיבי מלחמה שערה :
<h2>תהילים פרק-קכח</h2>
<h3>{א}</h3>
שִׁ֗יר הַֽמַּ֫עֲל֥וֹת אַ֭שְׁרֵי כָּל־יְרֵ֣א יְהוָ֑ה הַ֝הֹלֵ֗ךְ בִּדְרָכָֽיו׃
<b style="color: gray;">רש"י</b> שיר המעלות אשרי כל ירא ה' . כל אלו תוכחות ומוסרים לפי שכתוב אשרי האיש אשרי איש , לכך נאמר כאן כל לרבות אשה :
<b style="color: gray;">מצודת דוד</b> ירא ה' . מלעבור על לא תעשה : ההולך בדרכיו . לקיים את העשין :
<h3>{ב}</h3>
יְגִ֣יעַ כַּ֭פֶּיךָ כִּ֣י תֹאכֵ֑ל אַ֝שְׁרֶ֗יךָ וְט֣וֹב לָֽךְ׃
<b style="color: gray;">רש"י</b> יגיע כפיך . הנהנה מיגיע כפו נוחל שני עולמות ( במס' ברכות ) :
<b style="color: gray;">מצודת דוד</b> כי תאכל . כאשר תאכל יגיע כפיך ולא תהנה מאחרים לחלוק עמהם בשכר התורה אז אשריך ר''ל יהיה שבחיך ומהללך וטוב לך כי אז תקבל אתה כל שכרך משלם אין מחסור :
<b style="color: gray;">תורה תמימה</b> איזהו עשיר השמח בחלקו שנאמר יגיע כפיך כי תאכל אשריך וטוב לך אשריך בעולם הזה וטוב לך לעולם הבא איזהו מכובד המכבד את הבריות שנאמר כי מכבדי אכבד ובוזי יקלו:<small><span style="color: gray;">אבות יג ע"א</span></small>
דרש מר זוטרא משמיה דרב חסדא כל מי שקורא ושונה ורואה טרפה לעצמו ושימש תלמידי חכמים עליו הכתוב אומר יגיע כפיך כי תאכל אשריך וטוב לך וכו'.<small><span style="color: gray;">חולין מד ע"ב</span></small>
ואמר רבי חייא בר אמי משמיה דעולא גדול הנהנה מיגיעו יותר מירא שמים דאילו גבי ירא שמים כתיב אשרי איש ירא את ה' ואילו גבי נהנה מיגיעו כתיב יגיע כפיך כי תאכל אשריך וטוב לך אשריך בעולם הזה וטוב לך לעולם הבא ולגבי ירא שמים וטוב לך לא כתיב ביה:<small><span style="color: gray;">ברכות ח ע"א</span></small>
<h3>{ג}</h3>
אֶשְׁתְּךָ֤ ׀ כְּגֶ֥פֶן פֹּרִיָּה֮ בְּיַרְכְּתֵ֪י בֵ֫יתֶ֥ךָ בָּ֭נֶיךָ כִּשְׁתִלֵ֣י זֵיתִ֑ים סָ֝בִ֗יב לְשֻׁלְחָנֶֽךָ׃
<b style="color: gray;">רש"י</b> כגפן פוריה . בניה מרובין : בניך כשתילי זיתים . מה זיתים אין להם הרכבה כך אין בבניך פסול :
<b style="color: gray;">מצודת דוד</b> כגפן וגו' . תהיה כגפן המגדל פירות העומד בירכתי הבית הקרוב אליו להשגיח בו לזבלו ולהשקותו בעתו שאז הפירות מרובות וטובות כן אשתך תלד לך בנים מרובים וטובים : כשתילי זיתים . העומדים ביפיים כל ימות השנה כן בניך לא יכהה לעולם מראית פניהם ויהיו סביב לשולחנך ולא יהיו מסובים על שולחן אחרים :
<b style="color: gray;">מצודת ציון</b> בירכתי . עניינו עבר וצד כירך הזה שהוא בצד האדם וכן על ירך המזבח ( ויקרא ד ) : כשתילי זיתים . כנטיעות של זיתים כמו והיה כעץ שתול ( לעיל א ) :
<b style="color: gray;">תורה תמימה</b> הרואה גפן טעונה בחלום אין אשתו מפלת נפלים שנאמר אשתך כגפן פוריה וכו'.<small><span style="color: gray;">ברכות נז ע"א</span></small>
<h3>{ד}</h3>
הִנֵּ֣ה כִי־כֵ֭ן יְבֹ֥רַךְ גָּ֗בֶר יְרֵ֣א יְהוָֽה׃
<b style="color: gray;">מצודת דוד</b> הנה כי כן . הנה כאשר כן בברכות אלו יבורך וגו' :
<b style="color: gray;">תורה תמימה</b> בנעילה דיומא דכיפורי מאי אמר אמר מר זוטרא ואמרי לה במתניתא הנה כי כן יברך גבר ירא ה' יברכך ה' מציון וראה בטוב ירושלים כל ימי חייך וראה בנים לבניך שלום על ישראל וכו'.<small><span style="color: gray;">סוטה מ ע"א</span></small>
<h3>{ה}</h3>
יְבָרֶכְךָ֥ יְהוָ֗ה מִצִּ֫יּ֥וֹן וּ֭רְאֵה בְּט֣וּב יְרוּשָׁלִָ֑ם כֹּ֝֗ל יְמֵ֣י חַיֶּֽיךָ׃
<b style="color: gray;">רש"י</b> מציון . שהוא שער השמים : בטוב ירושלים . ושמחת בכל הטוב :
<b style="color: gray;">מצודת דוד</b> יברכך ה' . כי יברך ה' מציון מקור שפע הברכות כולן : וראה . ותהיה רואה בטובת ירושלים בעת בנינה :
<b style="color: gray;">מלבי"ם ביאור המילות</b> ציון, ירושלים. בירושלים דרים ההמון וישתדל בטובם, ובציון מקום הקדש ומשם יקבל הברכה, וראה כמו מקור, לראות :
<h3>{ו}</h3>
וּרְאֵֽה־בָנִ֥ים לְבָנֶ֑יךָ שָׁ֝ל֗וֹם עַל־יִשְׂרָאֵֽל׃
<b style="color: gray;">רש"י</b> וראה בנים לבניך . ולא יבואו לקטטה עבור חליצה ואז שלום על ישראל תוספות : בנים לבניך . ירשו נחלה ואין אשה זקוקה ליבם אז שלום בעולם :
<b style="color: gray;">מצודת דוד</b> שלום . וראה שאמר בתחילת המקרא עומדת במקום שנים וכאילו אמר וראה שלום על ישראל ר''ל תהי רואה בשלום ישראל כאשר ישבו על אדמתם :
<b style="color: gray;">תורה תמימה</b> רב הונא ורב חסדא חד אמר זה הלומד תורה ומלמדה וחד אמר זה הכותב תורה נביאים וכתובים ומשאילן לאחרים וראה בנים לבניך שלום על ישראל אמר רבי יהושע בן לוי כיון שבנים לבניך שלום על ישראל דלא אתי לידי חליצה ויבום רבי שמואל בר נחמני אמר כיון שבנים לבניך שלום על דייני ישראל דלא אתי לאינצויי:<small><span style="color: gray;">כתובות נ ע"א</span></small>
<h2>תהילים פרק-קכט</h2>
<h3>{א}</h3>
שִׁ֗יר הַֽמַּ֫עֲל֥וֹת רַ֭בַּת צְרָר֣וּנִי מִנְּעוּרַ֑י יֹֽאמַר־נָ֝א יִשְׂרָאֵֽל׃
<b style="color: gray;">מצודת דוד</b> רבת צררוני . הן רבת עם צררו אותי מעת נעורי :
<h3>{ב}</h3>
רַ֭בַּת צְרָר֣וּנִי מִנְּעוּרָ֑י גַּ֝ם לֹא־יָ֥כְלוּ לִֽי׃
<b style="color: gray;">מצודת דוד</b> רבת וכו' . ר''ל עם כי רבים קמו עלי מ''מ גם כולם לא יכלו לי לעשות בי כלה :
<b style="color: gray;">מצודת ציון</b> יכלו . מלשון יכולת :
<h3>{ג}</h3>
עַל־גַּ֭בִּי חָרְשׁ֣וּ חֹרְשִׁ֑ים הֶ֝אֱרִ֗יכוּ (למענותם) [לְמַעֲנִיתָֽם]:
<b style="color: gray;">רש"י</b> חרשים האריכו למעניתם . הוא תלם המחרישה כבחצי מענה צמד שדה :
<b style="color: gray;">מצודת דוד</b> על גבי . החורשים את האדמה חרשו על גבי והאריכו עוד מענית המחרישה רוצה לומר הכבידו עול כבד וזמן מרובה :
<b style="color: gray;">מצודת ציון</b> גבי . כן נקרא אחורי הגוף כמו וכל בשרם וגביהם ( יחזקאל י' ) : למעניתם . הוא הקו אשר יחרוש החורש באורך השדה וחוזר וחורש אצלו כמדתו עד כלות השדה וכן כבחצי מענה צמד שדה ( ש''א י''ד ) :
<b style="color: gray;">תורה תמימה</b> בשכר תשכבון בין שפתים זכו ישראל לביזת מצרים שנאמר כנפי יונה נחפה בכסף ואברותיה בירקרק חרוץ וכיון שמתעברות באות לבתיהם וכיון שמגיע זמן מולדיהן הולכות ויולדות בשדה תחת התפוח שנאמר תחת התפוח עוררתיך וגו' והקב"ה שולח משמי מרום מי שמנקיר ומשפיר אותן כחיה זו שמשפרת את הולד שנאמר ומולדותיך ביום הולדת אותך לא כרת שרך ובמים לא רחצת למשעי וגו' ומלקט להן שני עגולין אחד של שמן ואחד של דבש שנאמר ויניקהו דבש מסלע ושמן וגו' וכיון שמכירין בהן מצרים באין להורגן ונעשה להם נס ונבלעין בקרקע ומביאין שוורים וחורשין על גבן שנאמר על גבי חרשו חורשים וגו' לאחר שהולכין היו מבצבצין ויוצאין כעשב השדה שנאמר רבבה כצמח השדה נתתיך וכיון שמתגדלין באין עדרים עדרים לבתיהן שנאמר ותרבי ותגדלי ותבואי בעדי עדים אל תקרי בעדי עדים אלא בעדרי עדרים וכשנגלה הקב"ה על הים הם הכירוהו תחלה שנאמר זה אלי ואנוהו וכו'.<small><span style="color: gray;">סוטה יא ע"ב</span></small>
<b style="color: gray;">מלבי"ם ביאור המילות</b> על גבי. על גופי וכן לגבי חומר גביכם (איוב י''ג). למעניתם. הוא הקו שיחרוש החורש בשיעור ידוע, והם האריכו כחפצם :
<h3>{ד}</h3>
יְהוָ֥ה צַדִּ֑יק קִ֝צֵּ֗ץ עֲב֣וֹת רְשָׁעִֽים׃
<b style="color: gray;">מצודת דוד</b> ה' צדיק . אבל ה' הצדיק קצץ חבלי העבותות הרשעים מה שאסרו אותי בהם :
<b style="color: gray;">מצודת ציון</b> קצץ . ענין כריתה וחתוך כמו וקצץ פתילים ( שמות לט ) :
<b style="color: gray;">מלבי"ם ביאור המילות</b> עבות. מיתרי העול :
<h3>{ה}</h3>
יֵ֭בֹשׁוּ וְיִסֹּ֣גוּ אָח֑וֹר כֹּ֝֗ל שֹׂנְאֵ֥י צִיּֽוֹן׃
<b style="color: gray;">מצודת דוד</b> יבושו . בראותם שיצאתי מתחת ידיהם : ויסוגו אחור . דרך המתבייש לחזור לאחוריו בדרך בואו :
<b style="color: gray;">מצודת ציון</b> ויסוגו אחור . ענין החזרה לאחור כמו לא נסוג אחור ( ש''ב א ) :
<h3>{ו}</h3>
יִ֭הְיוּ כַּחֲצִ֣יר גַּגּ֑וֹת שֶׁקַּדְמַ֖ת שָׁלַ֣ף יָבֵֽשׁ׃
<b style="color: gray;">רש"י</b> שקדמת שלף יבש . שקודם שישלפוהו ויתלשוהו ממקומו הוא יבש :
<b style="color: gray;">מצודת דוד</b> כחציר גגות . כעשב הגדל על הגגות שקודם התלישה נתייבש מחום השמש ולפי מעט הלחלוחית בהעפר אשר תחתי' :
<b style="color: gray;">מצודת ציון</b> כחציר . כעשב : שקדמת . מל' קודם : שלף . ענין תלישה והוצאה ממקומו כמו שלף איש נעלו ( רות ד ) :
<b style="color: gray;">מלבי"ם ביאור המילות</b> שקדמת שלף. טרם ישלפוהו מן הקרקע, כמו שלף ויצא מגוה (איוב כ') :
<h3>{ז}</h3>
שֶׁלֹּ֤א מִלֵּ֖א כַפּ֥וֹ קוֹצֵ֗ר וְחִצְנ֥וֹ מְעַמֵּֽר׃
<b style="color: gray;">רש"י</b> וחצנו . כמו ( ישעיה מ''ט ) והביאו בניך בחוצן איישי''לא בלע''ז , וכן גם חצני נערתי :
<b style="color: gray;">מצודת דוד</b> שלא מלא . ר''ל שלא בא לכלל קצירה למלאות הקוצר את כפו מהם כדרך הקוצרים שממלאים מלא הכף וקוצרים בבת אחת : וחצנו מעמר . מוסב על שלא מלא שאמר בתחלת המקרא לומר שלא מלא חצנו , ר''ל לא מלא כנף בגדו מן העומרים כי לא קצרוהו כלל :
<b style="color: gray;">מצודת ציון</b> וחצנו . שולי הבגד יקרא חוצן וגם חצני נערתי ( נחמיה ה ) : מעמר . אגודת השבלים כמו ושכחת עומר ( דברים כג ) :
<b style="color: gray;">מלבי"ם ביאור המילות</b> חצנו. הכלי שבו נותנים הנקצר :
<h3>{ח}</h3>
וְלֹ֤א אָֽמְר֨וּ ׀ הָעֹבְרִ֗ים בִּרְכַּֽת־יְהוָ֥ה אֲלֵיכֶ֑ם בֵּרַ֥כְנוּ אֶ֝תְכֶ֗ם בְּשֵׁ֣ם יְהוָֽה׃
<b style="color: gray;">מצודת דוד</b> ולא אמרו . דרך העוברים בצד הקוצרים לומר להם ברכת ה' אליכם וברכנו אתכם וגו' אבל על חציר הגגות לא אמרו העוברים כזאת כי לא בא לכלל קצירה וכחציר הזה יהיו שונאי ציון כי יכלו מן העולם עד לא יבואו ימי הזקנה :
<h2>תהילים פרק-קל</h2>
<h3>{א}</h3>
שִׁ֥יר הַֽמַּעֲל֑וֹת מִמַּעֲמַקִּ֖ים קְרָאתִ֣יךָ יְהוָֽה׃
<b style="color: gray;">מצודת דוד</b> ממעמקים . מתוך עומק הצרות קראתי לך ה' :
<b style="color: gray;">תורה תמימה</b> וא"ר יוסי בר' חנינא משום ראב"י אל יעמוד אדם במקום גבוה ויתפלל אלא במקום נמוך ויתפלל שנא' ממעמקים קראתיך ה' וכו'.<small><span style="color: gray;">ברכות י ע"ב</span></small>
חסידי דבבל רב הונא ורב חסדא כי הוה מצטריך עלמא למיטרא אמרי ניכניף הדדי וניבעי רחמי אפשר דמירצי הקדוש ברוך הוא דייתי מיטרא תקיפי דארעא דישראל כגון ר' יונה אבוה דרבי מני כי הוה מצטריך עלמא למיטרא הוה עייל לביתיה ואמר להו הבו לי גואלקי ואיזיל ואייתי לי בזוזא עיבורא כי הוה נפיק לברא אזיל וקאי בדוכתא עמיקתא דכתיב ממעמקים קראתיך ה' וקאי בדוכתא צניעא ומכסי בשקא ובעי רחמי ואתי מיטרא כי הוה אתי לביתיה אמרי ליה אייתי מר עיבורא אמר להו אמינא הואיל ואתא מיטרא השתא רווח עלמא וכו'.<small><span style="color: gray;">תענית כג ע"ב</span></small>
<h3>{ב}</h3>
אֲדֹנָי֮ שִׁמְעָ֪ה בְק֫וֹלִ֥י תִּהְיֶ֣ינָה אָ֭זְנֶיךָ קַשֻּׁב֑וֹת לְ֝ק֗וֹל תַּחֲנוּנָֽי׃
<b style="color: gray;">מצודת ציון</b> קשובות . ענין שמיעה :
<h3>{ג}</h3>
אִם־עֲוֹנ֥וֹת תִּשְׁמָר־יָ֑הּ אֲ֝דֹנָ֗י מִ֣י יַעֲמֹֽד׃
<b style="color: gray;">מצודת דוד</b> אם עונות תשמר . אם לא תמחול ותשמור אותם להפרע עליהם גמול מי יוכל לעמוד ולהתקיים כי הלא רבו מאוד :
<h3>{ד}</h3>
כִּֽי־עִמְּךָ֥ הַסְּלִיחָ֑ה לְ֝מַ֗עַן תִּוָּרֵֽא׃
<b style="color: gray;">רש"י</b> כי עמך הסליחה . לא נתת רשות לשליח לסלוח כמו שנאמר ( שמות כג ) כי לא ישא לפשעכם : למען תורא . על זאת שלא יהא אדם בטוח על סליחת אחר :
<b style="color: gray;">מצודת דוד</b> כי עמך הסליחה . ולא מסרת סליחת העון לאחד מהמלאכים כמ''ש כי לא ישא לפשעכם ( שמות כג ) : למען תורא . כ''א מסר הסליחה אל המלאך היה נפתה לה האדם לומר המלאך יתפייס לנו הואיל ולא לו חטאנו וישא את העון והיה ממעט ביראת המקום :
<b style="color: gray;">מצודת ציון</b> תורא . מל' מורא :
<b style="color: gray;">מלבי"ם ביאור המילות</b> הסליחה. גדר הסליחה שמעביר העון כאילו לא היה במציאות כלל ולא ימצא רק אצל ה' (התו''ה ויקרא סי' רע''ז) :
<h3>{ה}</h3>
קִוִּ֣יתִי יְ֭הוָה קִוְּתָ֣ה נַפְשִׁ֑י וְֽלִדְבָר֥וֹ הוֹחָֽלְתִּי׃
<b style="color: gray;">רש"י</b> קויתי ה' קותה נפשי . קווי אחר קווי כעין ( לעיל כ''ז ) קוה אל ה' חזק ויאמץ לבך וקוה כעין משומרים לבקר שומרים לבקר :
<b style="color: gray;">מצודת דוד</b> קויתי ה' . קויתי אל ה' : קותה נפשי . כפל הדבר להתמדתו :
<b style="color: gray;">מלבי"ם ביאור המילות</b> קויתי, הוחלתי. המקוה מקוה על דבר בלתי ברור, והמיחל מיחל על דבר ברור (ישעיה נ''א ה', יחזקאל י''ט ה', מיכה ה' ו', ז' ז', למעלה ל''ח וא''ו, משלי יו''ד כ''ח א' ז', איוב למ''ד כ''ו) ובזה תבין מ''ש בברכות (ל''ב ע''ב) כל המאריך בתפלתו אין תפלתו חוזרת ריקם וכו' איני והאמר רחב''א אר''י כל המאריך בתפלתו ומעיין בה סוף בא לידי כאב לב שנא' תוחלת ממושכה מחלה לב, ל''ק הא דמאריך ומעיין הא דלא מעיין, אר''ח ב''א אם רואה אדם שהתפלל ולא נענה יחזור ויתפלל, שנאמר קוה אל ה' חזק ויאמץ וכו', כי תוחלת הוא המצפה שתעשה בקשתו בודאי וזה מחלה לב, אבל המקוה אינו מצפה על ודאי, וזה כמ''ש התוס' שם ד''ה כל דהכא במצפה שתבא בקשתו :
<h3>{ו}</h3>
נַפְשִׁ֥י לַֽאדֹנָ֑י מִשֹּׁמְרִ֥ים לַ֝בֹּ֗קֶר שֹׁמְרִ֥ים לַבֹּֽקֶר׃
<b style="color: gray;">רש"י</b> נפשי לה' משומרים לבקר . הריני מן המצפים לגאולה : שומרים לבקר . מצפין וחוזרין ומצפין קץ אחר קץ , ( מצאתי ) :
<b style="color: gray;">מצודת ציון</b> משומרים . מל' שומר או הוא ענין תקוה והמתנה כמו ואביו שמר את הדבר ( בראשית לז ) :
<h3>{ז}</h3>
יַחֵ֥ל יִשְׂרָאֵ֗ל אֶל־יְה֫וָה כִּֽי־עִם־יְהוָ֥ה הַחֶ֑סֶד וְהַרְבֵּ֖ה עִמּ֣וֹ פְדֽוּת׃
<b style="color: gray;">מצודת דוד</b> יחל ישראל . אתה ישראל קוה אל ה' כי עמו החסד : והרבה . הלא פדה אותך רבות פעמים וכמו כן יפדה אותך גם עתה כי לא יחסר לו פדות כי הרבה עמו :
<h3>{ח}</h3>
וְ֭הוּא יִפְדֶּ֣ה אֶת־יִשְׂרָאֵ֑ל מִ֝כֹּ֗ל עֲוֹנֹתָֽיו׃
<b style="color: gray;">מצודת דוד</b> והוא יפדה את ישראל וגו' . ר''ל הנה גם העון לא יעכב הגאולה כי הוא יפדה את ישראל מן העונות כי כבר נתמרק העון והלך לו והרי הוא פדוי מן העין :
<h2>תהילים פרק-קלא</h2>
<h3>{א}</h3>
שִׁ֥יר הַֽמַּֽעֲל֗וֹת לְדָ֫וִ֥ד יְהוָ֤ה ׀ לֹא־גָבַ֣הּ לִ֭בִּי וְלֹא־רָמ֣וּ עֵינַ֑י וְלֹֽא־הִלַּ֓כְתִּי ׀ בִּגְדֹל֖וֹת וּבְנִפְלָא֣וֹת מִמֶּֽנִּי׃
<b style="color: gray;">רש"י</b> ה' לא גבה לבי וגו' . לא נהגתי שררה , לא עשיתי גדולות תענוגות בנינים ונטיעות כעין שעשה בני הנני עליך כמי שאין לו ידים ורגלים כגולם מוטל לנגדך ( סא''א ) :
<b style="color: gray;">מצודת דוד</b> לא גבה לבי . במחשבת הלב לא הייתי מתגאה : ולא רמו עיני . במעשה להשתרר ביותר להרים עין למעלה כדרך גסי הרוח : ולא הלכתי בגדולות . לא עשיתי דברים גדולים ונפלאים בבניינים נאים ומגדלים גבוהים להראות גדולה וכבוד ממני , ר''ל יותר מהצורך ומהראוי לי :
<h3>{ב}</h3>
אִם־לֹ֤א שִׁוִּ֨יתִי ׀ וְדוֹמַ֗מְתִּי נַ֫פְשִׁ֥י כְּ֭גָמֻל עֲלֵ֣י אִמּ֑וֹ כַּגָּמֻ֖ל עָלַ֣י נַפְשִֽׁי׃
<b style="color: gray;">רש"י</b> שויתי ודוממתי . עליך נפשי כגמול שהוא נתון עלי אמו , גמול יונק שדים : כגמול עלי נפשי . נפשי בקרבי לנגדך כיונק שדי אמו :
<b style="color: gray;">מצודת דוד</b> אם לא . הוא ענין שבועה כאומר אם לא עשיתי כן יבא עלי עונש כזאת וגזם ולא אמר : שויתי ודוממתי . המשלתי נפשי כתנוק הנגמל משדי אמו שכל בטחונו על אמו כן כל בטחוני בה' : כגמול עלי נפשי . הנפש אשר עלי ובקרבי הוא כתנוק הנגמל וכפל הדבר להתמדתו :
<b style="color: gray;">מצודת ציון</b> שויתי . מל' שוה : ודוממתי . מל' דמיון : כגמול . ענינו תינוק הנעתק מקרוב משדי האם כמו ויגדל הילד ויגמל ( שם כא ) :
<h3>{ג}</h3>
יַחֵ֣ל יִ֭שְׂרָאֵל אֶל־יְהוָ֑ה מֵֽ֝עַתָּ֗ה וְעַד־עוֹלָֽם׃
<b style="color: gray;">מצודת דוד</b> יחל ישראל . ר''ל ממני ראו וכן עשו גם אתם וקוו אל ה' מעתה ועד עולם :
<h2>תהילים פרק-קלב</h2>
<h3>{א}</h3>
שִׁ֗יר הַֽמַּ֫עֲל֥וֹת זְכוֹר־יְהוָ֥ה לְדָוִ֑ד אֵ֝ת כָּל־עֻנּוֹתֽוֹ׃
<b style="color: gray;">רש"י</b> שיר המעלות זכור ה' לדוד את כל ענותו . ענוי נפשו אשר טרח ועמל למצוא לך מקום :
<b style="color: gray;">מצודת דוד</b> זכור ה' לדוד . התפלל על עצמו שיזכור לו ענוי נפשו אשר טרח למצוא מקום אשר יבנה שם המקדש :
<h3>{ב}</h3>
אֲשֶׁ֣ר נִ֭שְׁבַּע לַיהוָ֑ה נָ֝דַ֗ר לַאֲבִ֥יר יַעֲקֹֽב׃
<b style="color: gray;">מצודת דוד</b> לאביר יעקב . לחזקו ותקפו של יעקב והוא המקום ב''ה ותלה ביעקב לפי שהוא היה תחילה להנודרים :
<b style="color: gray;">מצודת ציון</b> לאביר . ענין חוזק כמו ומשך אבירים בכחו ( איוב כד ) :
<h3>{ג}</h3>
אִם־אָ֭בֹא בְּאֹ֣הֶל בֵּיתִ֑י אִם־אֶ֝עֱלֶ֗ה עַל־עֶ֥רֶשׂ יְצוּעָֽי׃
<b style="color: gray;">מצודת דוד</b> אם אבוא . הוא ענין שבועה וגזם ולא אמר וגו' : באוהל ביתי . באוהל המוכן לבית שבתי הראוי למלך : ערש יצועי . מטה המוצעת כפי הראוי לי :
<b style="color: gray;">מצודת ציון</b> ערש . מטה כמו ערשו ערש ברזל ( דברים ג' ) : יצועי . מל' מצעות המטה כמו חללת יצועי ( בראשי' מט ) :
<b style="color: gray;">מלבי"ם ביאור המילות</b> (ג-ד) אם אבא, אם אתן. שבועה על תנאי באם אבא באהל ביתי או השבועה אם אתן שנת לעיני, וערש, הוא מיוחד לשכיבה לעונג, כמ''ש למעלה וא''ו, ותנומה קלה משינה ומוסיף אף תנומה (ישעיה ה' כ''ז) :
<h3>{ד}</h3>
אִם־אֶתֵּ֣ן שְׁנַ֣ת לְעֵינָ֑י לְֽעַפְעַפַּ֥י תְּנוּמָֽה׃
<b style="color: gray;">מצודת דוד</b> אם אתן שנת . ר''ל להיות ישן להתענג יותר מההכרח להחיות את הנפש וגם זה הוא ענין שבועה וגו' : לעפעפי . כפל הדבר במ''ש :
<b style="color: gray;">מצודת ציון</b> לעפעפי . הוא אישון העין : תנומה . היא שינה קלה :
<h3>{ה}</h3>
עַד־אֶמְצָ֣א מָ֭קוֹם לַיהוָ֑ה מִ֝שְׁכָּנ֗וֹת לַאֲבִ֥יר יַעֲקֹֽב׃
<b style="color: gray;">רש"י</b> עד אמצא מקום . עד שיודע היכן יהיה מקום מקדש ( מצאתי ) :
<b style="color: gray;">מצודת דוד</b> עד אמצא . עד אשר אדע איה המקום המוכן לבה''מ :
<b style="color: gray;">מלבי"ם ביאור המילות</b> משכנות. כי היה שם עזרה והיכל וקה''ק :
<h3>{ו}</h3>
הִנֵּֽה־שְׁמַֽעֲנ֥וּהָ בְאֶפְרָ֑תָה מְ֝צָאנ֗וּהָ בִּשְׂדֵי־יָֽעַר׃
<b style="color: gray;">רש"י</b> שמענוה . הבשורה : באפרתה . במקום החשוב והמעולה כמו ( ש''א א' ) בן תחו בן צוף אפרתי חשוב אבגינוס , ד''א שמענוה באפרתה בספר יהושע ( ט''ו ) שבא מאפרים , בכל התחומין הוא אומר ( שם ) ועלה הגבול ותאר הגבול וכאן הוא אומר ועלה הגבול אל כתף היבוסי ירושלים נמצאת ירושלים גבוה מכל הארצות והוא ראוי לבית המקדש שנאמר ( דברים יז ) וקמת ועלית אל המקום וגו' מלמד שבית המקדש גבוה מכל ארץ ישראל כך נדרש בשחיטת קדשים : מצאנוה בשדי יער . בגבול בנימן שנמשל לחית העיר שנאמר בנימין זאב יטרף ( בראשית מ''ט ) :
<b style="color: gray;">מצודת דוד</b> הנה שמענוה באפרתה . עוד הייתי באפרת מקום מולדתי כי היא בית לחם כמ''ש בדרך אפרת היא בית לחם ( בראשית מח ) ואמר כי מאז שמענו כי עתיד להיות מקום נבחר לבה''מ אבל לא ידעתי מקומה איה : מצאנוה בשדי יער . עתה הנה מצאתי את המקום בשדי יער הוא גורן ארונה היבוסי והיה גם שם עצי יער כי הוא המקום שנעקד עליו יצחק ובאיל תמורתו נאמר נאחז בסבך בקרניו ( שם כב ) שנאחז בענפי עצי היער :
<h3>{ז}</h3>
נָב֥וֹאָה לְמִשְׁכְּנוֹתָ֑יו נִ֝שְׁתַּחֲוֶ֗ה לַהֲדֹ֥ם רַגְלָֽיו׃
<b style="color: gray;">רש"י</b> נבואה . שמה למשכנותיו :
<b style="color: gray;">מצודת דוד</b> נבואה . עתה הואיל וידענו המקום נבואה למשכנותיו : להדום רגליו . בה''מ קרוי הדום רגלי ה' ואחז דרך משל כאילו מושבו בשמים ממעל ורגליו יורדים לנוח בבה''מ :
<b style="color: gray;">מצודת ציון</b> להדום . הוא שרפרף הכסא הנתון תחת רגלי האדם כשהוא יושב וכן הדום לרגליך ( לעיל קי ) :
<h3>{ח}</h3>
קוּמָ֣ה יְ֭הוָה לִמְנוּחָתֶ֑ךָ אַ֝תָּ֗ה וַאֲר֥וֹן עֻזֶּֽךָ׃
<b style="color: gray;">מצודת דוד</b> קומה ה' . לכן קומה והשרה שכינתך אל מקום המנוחה כי עד הנה היה מתהלך מאוהל אל אוהל וממשכן וגו' אבל המקום ההוא תהיה מקום מנוחה וקבוע עד עולם : אתה וארון עוזך . שכינתך תשרה בה עם הארון אשר הראת לכל את עוזך וכח זרועך בפלשתים בעת לקחו אותו בשבי כמו שכתוב בש''א :
<h3>{ט}</h3>
כֹּהֲנֶ֥יךָ יִלְבְּשׁוּ־צֶ֑דֶק וַחֲסִידֶ֥יךָ יְרַנֵּֽנוּ׃
<b style="color: gray;">מצודת דוד</b> ילבשו צדק . בגדי כהונה נקראים בגדי צדק כי הם מכפרים ומצדיקים את החוטאים : וחסידך ירננו . הלוים ירננו בשיר :
<h3>{י}</h3>
בַּ֭עֲבוּר דָּוִ֣ד עַבְדֶּ֑ךָ אַל־תָּ֝שֵׁ֗ב פְּנֵ֣י מְשִׁיחֶֽךָ׃
<b style="color: gray;">רש"י</b> אל תשב פני משיחך . שלמה בבואו להכניס שם את הארון :
<b style="color: gray;">מצודת דוד</b> בעבור וגו' . על עצמו אמר עשה זאת בעבורי וכפל דברו ואמר עוד אל תשב ריקם את פני משיחך לבל שמוע תפלתו :
<h3>{יא}</h3>
נִשְׁבַּֽע־יְהוָ֨ה ׀ לְדָוִ֡ד אֱמֶת֮ לֹֽא־יָשׁ֪וּב מִ֫מֶּ֥נָּה מִפְּרִ֥י בִטְנְךָ֑ אָ֝שִׁ֗ית לְכִסֵּא־לָֽךְ׃
<b style="color: gray;">מצודת דוד</b> נשבע . וגו' אמת . ר''ל שבועה אמתית ולא יחזור מהשבועה והשבועה היא שהבטיחו לומר מזרעך אשית מלך לשבת על הכסא שלך :
<h3>{יב}</h3>
אִֽם־יִשְׁמְר֬וּ בָנֶ֨יךָ ׀ בְּרִיתִי֮ וְעֵדֹתִ֥י ז֗וֹ אֲלַ֫מְּדֵ֥ם גַּם־בְּנֵיהֶ֥ם עֲדֵי־עַ֑ד יֵ֝שְׁב֗וּ לְכִסֵּא־לָֽךְ׃
<b style="color: gray;">רש"י</b> ועדותי זו אלמדם . זו אשר אלמדם :
<b style="color: gray;">מצודת דוד</b> זו אלמדם . אשר אלמדם ביד הנביאים : גם בניהם . של בניך עד עולם ישבו לכסא המלוכה :
<h3>{יג}</h3>
כִּֽי־בָחַ֣ר יְהוָ֣ה בְּצִיּ֑וֹן אִ֝וָּ֗הּ לְמוֹשָׁ֥ב לֽוֹ׃
<b style="color: gray;">מצודת דוד</b> כי בחר ה' וגו' . ר''ל הואיל וה' בחר את ציון ודוד הלא טרח והכין את המקום ההוא לזה יקבל בגמול שכרו את המלכות לו ולזרעו עד עולם :
<b style="color: gray;">מצודת ציון</b> אוה . אויתיה . מל' תאוה וחשק כמו נפשו אותה ויעש ( איוב כג ) :
<b style="color: gray;">תורה תמימה</b> שלשה דברי אגדה כתוב אחד אומר כי לא אחפוץ במות המת וכתוב אחד אומר כי חפץ ה' להמיתם כאן בעושין תשובה כאן בשאין עושין תשובה כתוב אחד אומר כי לא ישא פנים ולא יקח שוחד וכתוב אחד אומר ישא ה' פניו אליך כאן קודם גזר דין כאן לאחר גזר דין כתוב אחד אומר כי בחר ה' בציון וכתוב אחד אומר כי על אפי ועל חמתי היתה העיר הזאת למן היום אשר בנו אותה עד היום הזה כאן קודם שנשא שלמה את בת פרעה כאן לאחר שנשא שלמה את בת פרעה:<small><span style="color: gray;">נדה ע ע"ב</span></small>
<h3>{יד}</h3>
זֹאת־מְנוּחָתִ֥י עֲדֵי־עַ֑ד פֹּֽה־אֵ֝שֵׁ֗ב כִּ֣י אִוִּתִֽיהָ׃
<b style="color: gray;">מצודת דוד</b> זאת מנוחתי . וכה אמר ה' זאת תהיה מנוחתי עדי עד ופה אשב כי מתאוה אני לה :
<b style="color: gray;">תורה תמימה</b> ת"ר כי לא באתם עד עתה אל המנוחה ואל הנחלה מנוחה זו שילה נחלה זו ירושלים ואומר היתה לי נחלתי כאריה ביער ואומר העיט צבוע נחלתי לי העיט סביב עליה דברי רבי יהודה ר"ש אומר מנוחה זו ירושלים נחלה זו שילה ואומר זאת מנוחתי עדי עד פה אשב כי אויתיה ואומר כי בחר ה' בציון אוה למושב לו וכו'.<small><span style="color: gray;">זבחים קיט ע"א</span></small>
<h3>{טו}</h3>
צֵ֭ידָהּ בָּרֵ֣ךְ אֲבָרֵ֑ךְ אֶ֝בְיוֹנֶ֗יהָ אַשְׂבִּ֥יעַֽ לָֽחֶם׃
<b style="color: gray;">רש"י</b> צידה . מזונה :
<b style="color: gray;">מצודת דוד</b> צידה . מן המקום ההוא אשפיע לברך מזון עדתי ולהשביע אביוני עמי :
<h3>{טז}</h3>
וְֽ֭כֹהֲנֶיהָ אַלְבִּ֣ישׁ יֶ֑שַׁע וַ֝חֲסִידֶ֗יהָ רַנֵּ֥ן יְרַנֵּֽנוּ׃
<b style="color: gray;">מצודת דוד</b> אלביש ישע . ר''ל ע''י לבישת בגדי כהונה תבוא הישועה כי המה מכפרים ובאה ע''י התשועה : וחסידיה . הלוים ירננו בשיר :
<h3>{יז}</h3>
שָׁ֤ם אַצְמִ֣יחַ קֶ֣רֶן לְדָוִ֑ד עָרַ֥כְתִּי נֵ֝֗ר לִמְשִׁיחִֽי׃
<b style="color: gray;">מצודת דוד</b> שם . בציון אצמיח קרן ממשלה לדוד ר''ל שם יתרבה ויתגדל ממשלתו בכל עת . ערכתי נר . שם ערכתי נר ר''ל הארה וזריחה וממשל רב :
<b style="color: gray;">מצודת ציון</b> קרן . המלה ההיא הושאל לממשלה והתחזקות ע''ש שבעלי הקרנים יתחזקו בהם בהלחמם עם מי : ערכתי . ענין סדור :
<h3>{יח}</h3>
א֭וֹיְבָיו אַלְבִּ֣ישׁ בֹּ֑שֶׁת וְ֝עָלָ֗יו יָצִ֥יץ נִזְרֽוֹ׃
<b style="color: gray;">רש"י</b> יציץ . יאיר כמו ונוצצים כעין נחושת ( יחזקאל א' ) :
<b style="color: gray;">מצודת דוד</b> אלביש בושת . יהיו מעוטפים בבושת כלבוש הזה המעטף את כל הגוף : ועליו . על דוד יאיר ויזרח כתר המלכות ר''ל תרבה גדולתו למעלה :
<b style="color: gray;">מצודת ציון</b> יציץ . מלשון נצוצות וענינו הארה וזריחה וכן ונוצצים כעין נחושת קלל ( יחזקאל א ) : נזרו . כתרו כמו את הנזר ( מ''ב יא ) :
<h2>תהילים פרק-קלג</h2>
<h3>{א}</h3>
שִׁ֥יר הַֽמַּעֲל֗וֹת לְדָ֫וִ֥ד הִנֵּ֣ה מַה־טּ֭וֹב וּמַה־נָּעִ֑ים שֶׁ֖בֶת אַחִ֣ים גַּם־יָֽחַד׃
<b style="color: gray;">רש"י</b> שיר וגו' . הנה מה טוב ומה נעים שבת אחים גם יחד , כשישב הקב''ה בבית הבחירה עם ישראל הקרויין אחים ורעים ויהיה גם הוא יחד עמהם :
<b style="color: gray;">מצודת דוד</b> הנה מה טוב . מה מאוד טוב ומה מאוד נעים הדבר כאשר ישבו על אדמתם כל בית ישראל הנקראים אחים לגודל האחוה שביניהם : גם יחד . ויהיו גם יחד במלכות אחת ולא יחצו לשתי ממלכות עוד :
<b style="color: gray;">מצודת ציון</b> נעים . ענין ערבות ומתיקות :
<h3>{ב}</h3>
כַּשֶּׁ֤מֶן הַטּ֨וֹב ׀ עַל־הָרֹ֗אשׁ יֹרֵ֗ד עַֽל־הַזָּקָ֥ן זְקַֽן־אַהֲרֹ֑ן שֶׁ֝יֹּרֵ֗ד עַל־פִּ֥י מִדּוֹתָֽיו׃
<b style="color: gray;">רש"י</b> כשמן הטוב . שנמשח בו אהרן הכהן : שיורד . מראשו אל זקנו אל פי ראש הכתונת שלו שהזקן שוכב ע''פ הכתונת כן נעים טל חרמון שגבוה על הררי ציון והטל יורד מחרמון להררי ציון כשם ששמן המשחה לגדולה כך הר ציון לתפאר' ולכבוד לישראל כשם ששמן הטוב כן טל חרמון כזה כן זה כמו והיה כעם ככהן ( ישעיה כ''ד ) , ורבותינו דרשו שבת אחים משה ואהרן לענין מעילה בשמן המשחה במסכת הוריות כל המזמור אבל יש בדברי תורה וקבלה משל ומליצה ודברי חכמים וחידותם ועיקר שיר המעלות על בית המקדש נאמר :
<b style="color: gray;">מצודת דוד</b> כשמן הטוב . והרי הדבר דומה כשמן המשחה הנתון על הראש בשפע רב עד כי ירד משם על הזקן והוא זקן אהרן שהיה הראשון להנמשחים בשמן המשחה : שיורד . אשר ירד עוד על פי מלבושיו בפתיחת בית הצואר ור''ל כמו שמן המשחה עם כי היה נתון על הראש לבד מ''מ באה השמן ממנו על מקומות מחולפות על כי המה דבוקות זו בזו כן אם כל בית ישראל אחת וראש אחד להם תתחלק אז השפע לכולם באמצעות המלך המקבל השפע בראשונה :
<b style="color: gray;">מצודת ציון</b> מדותיו . מלבושיו כמו מדו בד ( ויקרא ו ) :
<b style="color: gray;">תורה תמימה</b> ת"ר כשמן הטוב היורד על הראש וגו' כמין שתי טיפין מרגליות היו תלויות לאהרן בזקנו אמר רב כהנא תנא כשהוא מספר עולות ויושבות בעיקרי זקנו ועל דבר זה היה משה רבינו דואג שמא חס ושלום מעלתי בשמן המשחה יצתה בת קול ואמרה כטל חרמון שיורד על הררי ציון מה טל אין בו מעילה אף שמן שיורד על זקן אהרן אין בו מעילה ועדיין אהרן היה דואג שמא משה לא מעל ואני מעלתי יצתה בת קול ואמרה לו הנה מה טוב ומה נעים שבת אחים גם יחד מה משה לא מעל אף אתה לא מעלת וכו'.<small><span style="color: gray;">כריתות ה ע"ב</span></small>
ת"ר כשמן הטוב [וגו'] יורד על הזקן זקן אהרן וגו' כמין שני טפי מרגליות היו תלויות לאהרן בזקנו אמר רב פפא תנא כשהוא מספר עולות ויושבות לו בעיקר זקנו ועל דבר זה היה משה דואג אמר שמא חס ושלום מעלתי בשמן המשחה יצתה בת קול ואמרה כשמן הטוב וגו' כטל חרמון מה טל חרמון אין בו מעילה אף שמן המשחה שבזקן אהרן אין בו מעילה ועדיין היה אהרן דואג אמר שמא משה לא מעל אבל אני מעלתי יצתה בת קול ואמרה לו הנה מה טוב ומה נעים שבת אחים גם יחד מה משה לא מעל אף אתה לא מעלת וכו'.<small><span style="color: gray;">הוריות יב ע"א</span></small>
<h3>{ג}</h3>
כְּטַל־חֶרְמ֗וֹן שֶׁיֹּרֵד֮ עַל־הַרְרֵ֪י צִ֫יּ֥וֹן כִּ֤י שָׁ֨ם ׀ צִוָּ֣ה יְ֭הוָה אֶת־הַבְּרָכָ֑ה חַ֝יִּ֗ים עַד־הָעוֹלָֽם׃
<b style="color: gray;">מצודת דוד</b> כטל חרמון . כמו הטל היורד מהר חרמון על הררי ציון הנמוכים ממנו כן באה השפע באמצעות המלך ליתר העם : כי שם . בציון צוה ה' את הברכה והחיים עד העולם ר''ל בציון באה שפע ותחל ראשונה על המלך המולך בה וממנו יושפע על בני העם ולכן טוב הדבר שיהיו לאחדים :
<h2>תהילים פרק-קלד</h2>
<h3>{א}</h3>
שִׁ֗יר הַֽמַּ֫עֲל֥וֹת הִנֵּ֤ה ׀ בָּרֲכ֣וּ אֶת־יְ֭הוָה כָּל־עַבְדֵ֣י יְהוָ֑ה הָעֹמְדִ֥ים בְּבֵית־יְ֝הוָ֗ה בַּלֵּילֽוֹת׃
<b style="color: gray;">מצודת דוד</b> העומדים וגו' . להלל את ה' בבית המקדש :
<b style="color: gray;">תורה תמימה</b> במוספי דשבתא מה הן אומרים אמר רבי אסי שיר המעלות הנה ברכו את ה' כל עבדי ה' וגו' שאו ידיכם קדש וברכו את ה' ברוך ה' מציון שוכן ירושלים הללויה ולימא נמי יברכך ה' מציון דכתיב בההוא עניינא אמר יהודה בריה דר"ש בן פזי מתוך שהתחיל בברכותיו של הקב"ה מסיים בברכותיו של הקב"ה וכו'.<small><span style="color: gray;">סוטה לט ע"ב</span></small>
אמר רבי שמואל בר נחמני אמר ר' יונתן אלו תלמידי חכמים העוסקים בתורה בכל מקום מעלה אני עליהן כאילו מקטירין ומגישין לשמי ומנחה טהורה זה הלומד תורה בטהרה נושא אשה ואחר כך לומד תורה שיר המעלות הנה ברכו את ה' כל עבדי ה' העומדים בבית ה' בלילות וכו'.<small><span style="color: gray;">מנחות קי ע"א</span></small>
<h3>{ב}</h3>
שְׂאֽוּ־יְדֵכֶ֥ם קֹ֑דֶשׁ וּ֝בָרֲכוּ אֶת־יְהוָֽה׃
<b style="color: gray;">מצודת דוד</b> שאו . הרימו ידכם לה' בקדושה לברך אותו כי כן דרך המברכים להרים ידיהם למעלה :
<b style="color: gray;">תורה תמימה</b> א"ר זירא א"ר אבהו ואמרי לה במתניתא תנא עשרה דברים נאמרו בכוס של ברכה טעון הדחה ושטיפה חי ומלא עיטור ועיטוף נוטלו בשתי ידיו וכו' נוטלו בשתי ידיו א"ר חיננא בר פפא מאי קראה שאו ידיכם קדש וברכו את ה' וכו'.<small><span style="color: gray;">ברכות נא ע"א</span></small>
אמר רבא בר רב הונא כיון שנפתח ספר תורה אסור לספר אפילו בדבר הלכה שנאמר ובפתחו עמדו כל העם ואין עמידה אלא שתיקה שנא' והוחלתי כי לא ידברו כי עמדו לא ענו עוד ר' זירא אמר רב חסדא מהכא ואזני כל העם אל ספר התורה ואמר ר' יהושע בן לוי כל כהן שלא נטל ידיו לא ישא את כפיו שנאמר שאו ידיכם קדש וברכו את ה' וכו'.<small><span style="color: gray;">סוטה לט ע"א</span></small>
<h3>{ג}</h3>
יְבָרֶכְךָ֣ יְ֭הוָה מִצִּיּ֑וֹן עֹ֝שֵׂ֗ה שָׁמַ֥יִם וָאָֽרֶץ׃
<b style="color: gray;">מצודת דוד</b> יברכך וגו' . סרס המקרא יברכך ה' עושה וגו' : מציון . ר''ל אם תברכו את ה' אזי גם הוא יברך אתכם מציון כי משם נשפעים כל הברכות והטובות כי הוא מקום השראת השכינה :
<h2>תהילים פרק-קלה</h2>
<h3>{א}</h3>
הַ֥לְלוּ יָ֨הּ ׀ הַֽ֭לְלוּ אֶת־שֵׁ֣ם יְהוָ֑ה הַֽ֝לְלוּ עַבְדֵ֥י יְהוָֽה׃
<b style="color: gray;">רש"י</b> הללויה הללו את שם ה' וגו' . ( ז ) ברקים למטר עשה . הם זהרורי הרקיע המבריקים ומאירים לפני המטר שקורין אשליילד''ש בלע''ז : מוצא . ל' מציאה כלומ' אוצרות תקן לרוח ושם הם מצויים לו לשלחם במשלחתו :
<b style="color: gray;">מצודת דוד</b> הללויה הללו וגו' . סרס המקרא כאילו אמר הללויה ומי יהלל ואמר הללו עבדי ה' אתם הללו את שם ה' אבל להרשע אמר אלהים מה לך לספר חוקי :
<h3>{ב}</h3>
שֶׁ֣֭עֹֽמְדִים בְּבֵ֣ית יְהוָ֑ה בְּ֝חַצְר֗וֹת בֵּ֣ית אֱלֹהֵֽינוּ׃
<b style="color: gray;">מצודת דוד</b> שעומדים וגו' . להתפלל בה לה' :
<b style="color: gray;">תורה תמימה</b> עיין בפרק קמה פסוק כא. וכו'.<small><span style="color: gray;">פסחים קיז - ע"ב</span></small>
<h3>{ג}</h3>
הַֽ֭לְלוּ־יָהּ כִּי־ט֣וֹב יְהוָ֑ה זַמְּר֥וּ לִ֝שְׁמ֗וֹ כִּ֣י נָעִֽים׃
<b style="color: gray;">מלבי"ם ביאור המילות</b> זמרו לשמו. כבר התבאר שהשם מורה על הפרסום שהוא מצד מעשיו :
<h3>{ד}</h3>
כִּֽי־יַעֲקֹ֗ב בָּחַ֣ר ל֣וֹ יָ֑הּ יִ֝שְׂרָאֵ֗ל לִסְגֻלָּתֽוֹ׃
<b style="color: gray;">מצודת דוד</b> בחר לו יה . ה' בחר לעצמו את יעקב : לסגולתו . להיות לו כאוצר נחמד :
<b style="color: gray;">מצודת ציון</b> לסגולתו . ענין אוצר נחמד כמו וסגולת מלכים ( קהלת ב ) :
<b style="color: gray;">תורה תמימה</b> ת"ר רביעי גומר עליו את ההלל ואומר הלל הגדול דברי ר"ט וי"א ה' רועי לא אחסר מהיכן הלל הגדול רבי יהודה אומר מהודו עד נהרות בבל ורבי יוחנן אומר משיר המעלות עד נהרות בבל רב אחא בר יעקב אמר מכי יעקב בחר לו יה עד נהרות בבל ולמה נקרא שמו הלל הגדול א"ר יוחנן מפני שהקב"ה יושב ברומו של עולם ומחלק מזונות לכל בריה וכו'.<small><span style="color: gray;">פסחים קיח ע"א</span></small>
<b style="color: gray;">מלבי"ם ביאור המילות</b> יעקב, ישראל. עי' ישעיה (ט' ז'). מוצא. כמו מוציא, וכינוי מאוצרותיו על הרוח, שמוציא הרוח ממקום שנאצר שם :
<h3>{ה}</h3>
כִּ֤י אֲנִ֣י יָ֭דַעְתִּי כִּי־גָד֣וֹל יְהוָ֑ה וַ֝אֲדֹנֵ֗ינוּ מִכָּל־אֱלֹהִֽים׃
<b style="color: gray;">מצודת דוד</b> כי אני ידעתי וגו' . לכן אני מעורר לבות בני אדם להללו : ואדונינו . מוסב על מלת גדול לומר ואדונינו גדול מכל אלהים מלאכי מעלה :
<h3>{ו}</h3>
כֹּ֤ל אֲשֶׁר־חָפֵ֥ץ יְהוָ֗ה עָ֫שָׂ֥ה בַּשָּׁמַ֥יִם וּבָאָ֑רֶץ בַּ֝יַּמִּ֗ים וְכָל־תְּהוֹמֽוֹת׃
<b style="color: gray;">מצודת ציון</b> תהומות . עומק המים : נשיאים . עננים ע''ש שמנשאים עצמן למעלה וכן נשיאים ורוח וגשם אין ( משלי כה ) :
<h3>{ז}</h3>
מַֽעֲלֶ֣ה נְשִׂאִים֮ מִקְצֵ֪ה הָ֫אָ֥רֶץ בְּרָקִ֣ים לַמָּטָ֣ר עָשָׂ֑ה מֽוֹצֵא־ר֝וּחַ מֵאֽוֹצְרוֹתָֽיו׃
<b style="color: gray;">מצודת דוד</b> מקצה הארץ . ר''ל כאשר המה נראים למראה העין שהם בשפולי הרקיע בקצה הארץ אז מעלה אותם ברום הרקיע אל המקום אשר ירצה להמטיר שמה : ברקים . לעת בוא המטר מבריק ברקים ואין המטר מכבה אותם : מוצא . הוא מוציא את הרוח ממקום אוצרו :
<b style="color: gray;">תורה תמימה</b> על ההרים ועל הגבעות: אטו כל הני דאמרן עד השתא לאו מעשה בראשית נינהו והכתיב ברקים למטר עשה אמר אביי כרוך ותני רבא אמר התם מברך תרתי ברוך שכחו מלא עולם ועושה מעשה בראשית הכא עושה מעשה בראשית איכא שכחו מלא עולם ליכא וכו'.<small><span style="color: gray;">ברכות נט ע"א</span></small>
<h3>{ח}</h3>
שֶֽׁ֭הִכָּה בְּכוֹרֵ֣י מִצְרָ֑יִם מֵ֝אָדָ֗ם עַד־בְּהֵמָֽה׃
<b style="color: gray;">מצודת דוד</b> שהכה . הוא האל אשר הכה בכורי מצרים והבחין בין טפה של בכור וגומר :
<h3>{ט}</h3>
שָׁלַ֤ח ׀ אֹת֣וֹת וּ֭מֹפְתִים בְּתוֹכֵ֣כִי מִצְרָ֑יִם בְּ֝פַרְעֹ֗ה וּבְכָל־עֲבָדָֽיו׃
<b style="color: gray;">רש"י</b> בתוככי . כמו בתוכך :
<b style="color: gray;">מצודת דוד</b> בתוככי מצרים . ולא חלו המכות על ישראל שהיו בארצם :
<b style="color: gray;">מצודת ציון</b> בתוככי . היו''ד יתירה והוא כמו בתוכך וכאילו ידבר למצרים לנוכח :
<b style="color: gray;">מלבי"ם ביאור המילות</b> שלח אותות. נמשך לשתים, שלח אותות ומופתים לפרעה, שלח אותות ומופתים לסיחון ולעוג :
<h3>{י}</h3>
שֶֽׁ֭הִכָּה גּוֹיִ֣ם רַבִּ֑ים וְ֝הָרַ֗ג מְלָכִ֥ים עֲצוּמִֽים׃
<b style="color: gray;">מצודת דוד</b> גוים רבים . הם שבעת העמים עובדי גלולים בכנען :
<h3>{יא}</h3>
לְסִיח֤וֹן ׀ מֶ֤לֶךְ הָאֱמֹרִ֗י וּ֭לְעוֹג מֶ֣לֶךְ הַבָּשָׁ֑ן וּ֝לְכֹ֗ל מַמְלְכ֥וֹת כְּנָֽעַן׃
<b style="color: gray;">מצודת דוד</b> לסיחון . הרג לסיחון וגו' והזכירם בפרט לרוב חזקם ואח''כ כלל כל מלכי כנען יחד :
<b style="color: gray;">מצודת ציון</b> לסיחון . את סחון כמו הרגו לאבנר ( ש''א ג ) :
<h3>{יב}</h3>
וְנָתַ֣ן אַרְצָ֣ם נַחֲלָ֑ה נַ֝חֲלָ֗ה לְיִשְׂרָאֵ֥ל עַמּֽוֹ׃
<b style="color: gray;">מצודת דוד</b> ארצם . של המלכים ההם נתן נחלה וחזר ופירש שנתן נחלה לישראל עמו :
<h3>{יג}</h3>
יְ֭הוָה שִׁמְךָ֣ לְעוֹלָ֑ם יְ֝הוָ֗ה זִכְרְךָ֥ לְדֹר־וָדֹֽר׃
<b style="color: gray;">רש"י</b> ה' שמך לעולם . כגדולתך וכממשלתך אז כן הוא גם עתה והיכולת בידך לדון ולנקום נקמתנו :
<b style="color: gray;">מצודת דוד</b> ה' שמך לעולם . ר''ל כאשר כחו מאז כן כחו עד העולם : זכרך . היא היא כי בשמו יזכר וכפל הדבר לחזוק :
<b style="color: gray;">מלבי"ם ביאור המילות</b> שמך, זכרך. השם הוא השם הקבוע מראשית, והזכר הוא מה שיעשה שיזכירו אותו לפי מעשיו וההבדל בין לעולם ובין דור ודור מבואר בכ''מ, וע''ל ס' ל''ג :
<h3>{יד}</h3>
כִּֽי־יָדִ֣ין יְהוָ֣ה עַמּ֑וֹ וְעַל־עֲ֝בָדָ֗יו יִתְנֶחָֽם׃
<b style="color: gray;">רש"י</b> כי ידין ה' עמו . ישפוט משפטם מאויביהם : יתנחם . יתעשת ( יתעכב ) :
<b style="color: gray;">מצודת דוד</b> כי ידין . כי עוד יבוא זמן אשר ידין ה' דין עמו : יתנחם . יחשוב מחשבה אחרת להיטיב להם :
<b style="color: gray;">מלבי"ם ביאור המילות</b> יתנחם. מענין חרטה, כמו וינחם ה' כי עשה את האדם :
<h3>{טו}</h3>
עֲצַבֵּ֣י הַ֭גּוֹיִם כֶּ֣סֶף וְזָהָ֑ב מַ֝עֲשֵׂ֗ה יְדֵ֣י אָדָֽם׃
<b style="color: gray;">מצודת דוד</b> עצבי הגוים . אבל הגלולים אשר העובדי גלולים עובדים להם הלא המה מכסף ומזהב והמה מעשה ידי אדם ואין ממש בהם :
<b style="color: gray;">מצודת ציון</b> עצבי . כן תקרא הצורות גלולים כי מעצבת לב עובדיה קורא אליה ואינו נענה :
<h3>{טז}</h3>
פֶּֽה־לָ֭הֶם וְלֹ֣א יְדַבֵּ֑רוּ עֵינַ֥יִם לָ֝הֶ֗ם וְלֹ֣א יִרְאֽוּ׃
<b style="color: gray;">מצודת דוד</b> פה להם . ר''ל אם אמנם עשו להם פה מה בכך הלא לא ידברו בו :
<h3>{יז}</h3>
אָזְנַ֣יִם לָ֭הֶם וְלֹ֣א יַאֲזִ֑ינוּ אַ֝֗ף אֵין־יֶשׁ־ר֥וּחַ בְּפִיהֶֽם׃
<b style="color: gray;">רש"י</b> אף אין יש רוח בפיהם . גם רוח אין בפיה' אפילו כבהמה זו כל שכן שלא ידברו כאדם ומאחר שאין בהם רוח אין צריך לפרש רוח החוטם , אף זה פתח , ואף להם ולא יריחון קמץ ( סא''א ) :
<b style="color: gray;">מצודת דוד</b> אף אין יש רוח . אפילו רוח החיוני כבהמה אין בפיהם :
<b style="color: gray;">מצודת ציון</b> יאזינו . ענין שמיעה והוא מלשון אוזן :
<h3>{יח}</h3>
כְּ֭מוֹהֶם יִהְי֣וּ עֹשֵׂיהֶ֑ם כֹּ֭ל אֲשֶׁר־בֹּטֵ֣חַ בָּהֶֽם׃
<b style="color: gray;">מצודת דוד</b> כמוהם . בקללה אמר שהאומנים העושים את הגלולים יהיו כמו הגלולים לבל ידברו וכו' וכן יהיו כל הבוטח בהם :
<h3>{יט}</h3>
בֵּ֣ית יִ֭שְׂרָאֵל בָּרֲכ֣וּ אֶת־יְהוָ֑ה בֵּ֥ית אַ֝הֲרֹ֗ן בָּרֲכ֥וּ אֶת־יְהוָֽה׃
<b style="color: gray;">מצודת דוד</b> ברכו . על שהבדיל אתכם מן העובדי גלולים התועים : בית אהרן וגו' . ר''ל כל אחד ברכו לפי כח ההשגה :
<b style="color: gray;">תורה תמימה</b> מאן תנא להא דתנו רבנן ושחט את שעיר החטאת אשר לעם שאין הכהנים מתכפרין בו ובמה מתכפרין בפרו של אהרן יכול לא יתכפרו בפרו של אהרן שהרי כבר נאמר אשר לו מעתה אין להן כפרה כשהוא אומר יכפר על הכהנים מצינו להן כפרה במה הן מתכפרין מוטב שיתכפרו בפרו של אהרן שהרי הותר מכללו אצל ביתו ואל יתכפרו בשעיר הנעשה בפנים שלא הותר מכללו אצל ביתו ואם נפשך לומר הרי הוא אומר בית אהרן ברכו את ה' בית הלוי ברכו את ה' יראי ה' ברכו את ה וכו'.<small><span style="color: gray;">שבועות יג ע"ב</span></small>
<h3>{כ}</h3>
בֵּ֣ית הַ֭לֵּוִי בָּרֲכ֣וּ אֶת־יְהוָ֑ה יִֽרְאֵ֥י יְ֝הוָ֗ה בָּרֲכ֥וּ אֶת־יְהוָֽה׃
<b style="color: gray;">רש"י</b> יראי ה' . אלו הגרים ( מצאתי ) :
<b style="color: gray;">מצודת דוד</b> יראי ה' . אלו חסידי או''ה :
<h3>{כא}</h3>
בָּ֘ר֤וּךְ יְהוָ֨ה ׀ מִצִּיּ֗וֹן שֹׁ֘כֵ֤ן יְֽרוּשָׁלִָ֗ם הַֽלְלוּ־יָֽהּ׃
<b style="color: gray;">מצודת דוד</b> מציון . המשפיע אור שכינתו מציון השוכן בירושלים : הללויה . הללו את יה בזה ההלול לומר ברוך ה' מציון וכו' :
<h2>תהילים פרק-קלו</h2>
<h3>{א}</h3>
הוֹד֣וּ לַיהוָ֣ה כִּי־ט֑וֹב כִּ֖י לְעוֹלָ֣ם חַסְדּֽוֹ׃
<b style="color: gray;">מצודת דוד</b> כי לעולם חסדו . כי חסד ה' הוא דבר המתקיים לעולם ולא כן חסדו של ב''ו :
<b style="color: gray;">תורה תמימה</b> ת"ר רביעי גומר עליו את ההלל ואומר הלל הגדול דברי ר"ט וי"א ה' רועי לא אחסר מהיכן הלל הגדול רבי יהודה אומר מהודו עד נהרות בבל ורבי יוחנן אומר משיר המעלות עד נהרות בבל רב אחא בר יעקב אמר מכי יעקב בחר לו יה עד נהרות בבל ולמה נקרא שמו הלל הגדול א"ר יוחנן מפני שהקב"ה יושב ברומו של עולם ומחלק מזונות לכל בריה וכו'.<small><span style="color: gray;">פסחים קיח ע"א</span></small>
<h3>{ב}</h3>
ה֭וֹדוּ לֵֽאלֹהֵ֣י הָאֱלֹהִ֑ים כִּ֖י לְעוֹלָ֣ם חַסְדּֽוֹ׃
<b style="color: gray;">מצודת דוד</b> האלהים . הם מלאכי מעלה :
<h3>{ג}</h3>
ה֭וֹדוּ לַאֲדֹנֵ֣י הָאֲדֹנִ֑ים כִּ֖י לְעֹלָ֣ם חַסְדּֽוֹ׃
<b style="color: gray;">מצודת דוד</b> האדונים . הם צבא השמים וכסיליהם שהם אדונים למשול בארץ וה' הוא אדון אליהם ולכל אשר יחפוץ יטם :
<h3>{ד}</h3>
לְעֹ֘שֵׂ֤ה נִפְלָא֣וֹת גְּדֹל֣וֹת לְבַדּ֑וֹ כִּ֖י לְעוֹלָ֣ם חַסְדּֽוֹ׃
<b style="color: gray;">רש"י</b> לעשה נפלאות גדולות לבדו . בראשונה לא נברא מלאך כשעשאן לנפלאות הללו השמים והארץ השמש והירח :
<b style="color: gray;">מצודת דוד</b> לעושה . מוסב על מלת הודו לומר הודו לעושה נפלאות גדולות וכן כולם : לבדו . ואינו צריך לעזר מלאכי מעלה :
<h3>{ה}</h3>
לְעֹשֵׂ֣ה הַ֭שָּׁמַיִם בִּתְבוּנָ֑ה כִּ֖י לְעוֹלָ֣ם חַסְדּֽוֹ׃
<h3>{ו}</h3>
לְרֹקַ֣ע הָ֭אָרֶץ עַל־הַמָּ֑יִם כִּ֖י לְעוֹלָ֣ם חַסְדּֽוֹ׃
<b style="color: gray;">מצודת דוד</b> על המים . והוא נגד הטבע כי טבע המים לעלות ממעל לארץ :
<b style="color: gray;">מצודת ציון</b> לרוקע . ענין שטיחה ופרישה כמו וצורף בזהב ירקענו ( ישעיה מ ) :
<b style="color: gray;">תורה תמימה</b> תניא ר' יוסי אומר אוי להם לבריות שרואות ואינן יודעות מה רואות עומדות ואין יודעות על מה הן עומדות הארץ על מה עומדת על העמודים שנאמר המרגיז ארץ ממקומה ועמודיה יתפלצון עמודים על המים שנאמר לרוקע הארץ על המים מים על ההרים שנאמרעל הרים יעמדו מים הרים ברוח שנאמר כי הנה יוצר הרים ובורא רוח רוח בסערה שנאמר רוח סערה עושה דברו סערה תלויה בזרועו של הקב"ה שנאמר ומתחת זרועות עולם וחכ"א על י"ב עמודים עומדת שנאמר יצב גבולות עמים למספר בני ישראל וי"א ז' עמודים שנאמר חצבה עמודיה שבעה ר"א בן שמוע אומר על עמוד אחד וצדיק שמו שנאמר וצדיק יסוד עולם וכו'.<small><span style="color: gray;">חגיגה יב ע"ב</span></small>
<h3>{ז}</h3>
לְ֭עֹשֵׂה אוֹרִ֣ים גְּדֹלִ֑ים כִּ֖י לְעוֹלָ֣ם חַסְדּֽוֹ׃
<h3>{ח}</h3>
אֶת־הַ֭שֶּׁמֶשׁ לְמֶמְשֶׁ֣לֶת בַּיּ֑וֹם כִּ֖י לְעוֹלָ֣ם חַסְדּֽוֹ׃
<b style="color: gray;">מצודת דוד</b> את השמש . ר''ל הודו לעושה את השמש למשול ביום וקבע לו תחומו ולא יעבור :
<h3>{ט}</h3>
אֶת־הַיָּרֵ֣חַ וְ֭כוֹכָבִים לְמֶמְשְׁל֣וֹת בַּלָּ֑יְלָה כִּ֖י לְעוֹלָ֣ם חַסְדּֽוֹ׃
<h3>{י}</h3>
לְמַכֵּ֣ה מִ֭צְרַיִם בִּבְכוֹרֵיהֶ֑ם כִּ֖י לְעוֹלָ֣ם חַסְדּֽוֹ׃
<b style="color: gray;">רש"י</b> למכה מצרים בבכוריהם . בכוריהם לא נאמר אלא בבכוריהם עמדו בכורים וקפחו שוקן של אביהם המעכבי' בישראל כששמעו נגע עשירי מפי משה :
<b style="color: gray;">מצודת דוד</b> בבכוריהם . ביד בכוריהם כי כאשר שמעו הבכורים ממכת בכורות עמדו על אבותיהם למהר לשלח את ישראל :
<h3>{יא}</h3>
וַיּוֹצֵ֣א יִ֭שְׂרָאֵל מִתּוֹכָ֑ם כִּ֖י לְעוֹלָ֣ם חַסְדּֽוֹ׃
<b style="color: gray;">מצודת דוד</b> ויוצא . ר''ל הודו לאשר הוציא את ישראל מתוך מצרים :
<h3>{יב}</h3>
בְּיָ֣ד חֲ֭זָקָה וּבִזְר֣וֹעַ נְטוּיָ֑ה כִּ֖י לְעוֹלָ֣ם חַסְדּֽוֹ׃
<b style="color: gray;">מצודת דוד</b> ביד . ר''ל הודו לאשר הוציא ביד חזקה ובזרוע נטויה והמשילו לגבור הנוטה בידו מול האויב בהלחמו עמו ואמר הודו לו על שהוציאם ביד רמה ולא כעבדים הבורחים :
<h3>{יג}</h3>
לְגֹזֵ֣ר יַם־ס֭וּף לִגְזָרִ֑ים כִּ֖י לְעוֹלָ֣ם חַסְדּֽוֹ׃
<b style="color: gray;">רש"י</b> לגזרים . י''ב קרעים לי''ב שבטים :
<b style="color: gray;">מצודת דוד</b> לגזרים . לקרעים הרבה לכל שבט שביל לעצמו :
<b style="color: gray;">מצודת ציון</b> לגוזר . ענין כריתה וחתוך כמו וזרו את הילד ( מ''א ג' ) :
<h3>{יד}</h3>
וְהֶעֱבִ֣יר יִשְׂרָאֵ֣ל בְּתוֹכ֑וֹ כִּ֖י לְעוֹלָ֣ם חַסְדּֽוֹ׃
<b style="color: gray;">מצודת דוד</b> והעביר . הודו לאשר העביר את ישראל בתוך הים :
<h3>{טו}</h3>
וְנִ֘עֵ֤ר פַּרְעֹ֣ה וְחֵיל֣וֹ בְיַם־ס֑וּף כִּ֖י לְעוֹלָ֣ם חַסְדּֽוֹ׃
<b style="color: gray;">מצודת דוד</b> ונער . הודו לאשר נער וטרד בתנועה חזקה את פרעה וגו' :
<b style="color: gray;">מצודת ציון</b> ונער . ענין תנועה חזקה כמו חצני נערתי ( נחמיה ה ) : וחילו . מל' חיל וצבא :
<h3>{טז}</h3>
לְמוֹלִ֣יךְ עַ֭מּוֹ בַּמִּדְבָּ֑ר כִּ֖י לְעוֹלָ֣ם חַסְדּֽוֹ׃
<b style="color: gray;">מצודת דוד</b> למוליך . ר''ל היה מוליכם בדרך הישר ע''י עמוד הענן :
<h3>{יז}</h3>
לְ֭מַכֵּה מְלָכִ֣ים גְּדֹלִ֑ים כִּ֖י לְעוֹלָ֣ם חַסְדּֽוֹ׃
<b style="color: gray;">רש"י</b> מלכים גדולים . כאן רמז ל''א מלכים והשוה להם פרעה וחילו ומכת מצרים למלכים אדירים קשים מהם שקול סיחון כנגד כלם כל אחד לעצמו וכן פירש למעלה לסיחון מלך האמרי ולעוג מלך הבשן ולכל ממלכות כנען , כן באגדה :
<h3>{יח}</h3>
וַֽ֭יַּהֲרֹג מְלָכִ֣ים אַדִּירִ֑ים כִּ֖י לְעוֹלָ֣ם חַסְדּֽוֹ׃
<b style="color: gray;">מצודת דוד</b> ויהרוג . הודו לאשר הרג מלכים אדירים של כנען והם המלכים הגדולים שזכר וכפל הדבר במ''ש :
<h3>{יט}</h3>
לְ֭סִיחוֹן מֶ֣לֶךְ הָאֱמֹרִ֑י כִּ֖י לְעוֹלָ֣ם חַסְדּֽוֹ׃
<b style="color: gray;">מצודת דוד</b> לסיחון . הודו לאשר הרג לסיחון וגו' ובעבור חזקו פרטו לעצמו :
<h3>{כ}</h3>
וּ֭לְעוֹג מֶ֣לֶךְ הַבָּשָׁ֑ן כִּ֖י לְעוֹלָ֣ם חַסְדּֽוֹ׃
<b style="color: gray;">מצודת דוד</b> ולעוג . הודו לאשר הרג גם לעוג וגו' ובעבור חזקו פרט גם אותו :
<h3>{כא}</h3>
וְנָתַ֣ן אַרְצָ֣ם לְנַחֲלָ֑ה כִּ֖י לְעוֹלָ֣ם חַסְדּֽוֹ׃
<b style="color: gray;">מצודת דוד</b> ונתן . הודו לאשר גם נתן ארצם לנחלה עם כי לא שאלו רק לעבור בגבולו :
<h3>{כב}</h3>
נַ֭חֲלָה לְיִשְׂרָאֵ֣ל עַבְדּ֑וֹ כִּ֖י לְעוֹלָ֣ם חַסְדּֽוֹ׃
<b style="color: gray;">מצודת דוד</b> נחלה . הודו לאשר נתנם נחלה לכל ישראל עבדו כי לקיים שבועתו להאבות היה די אם היה נתנם להצדיקים שבדור :
<h3>{כג}</h3>
שֶׁ֭בְּשִׁפְלֵנוּ זָ֣כַר לָ֑נוּ כִּ֖י לְעוֹלָ֣ם חַסְדּֽוֹ׃
<b style="color: gray;">רש"י</b> שבשפלנו זכר לנו . במצרי' זכר לנו :
<b style="color: gray;">מצודת דוד</b> שבשפלנו . הודו לאשר זכר אותנו בעוד היינו בתכלית השפלות במצרים נבזים ומלוכלכים בעבודת פרך :
<h3>{כד}</h3>
וַיִּפְרְקֵ֥נוּ מִצָּרֵ֑ינוּ כִּ֖י לְעוֹלָ֣ם חַסְדּֽוֹ׃
<b style="color: gray;">רש"י</b> ויפרקנו . מתוכם והפליא לנו כל זה :
<b style="color: gray;">מצודת דוד</b> ויפרקנו . הודו לאשר פרק והושיע לנו מצרינו :
<b style="color: gray;">מצודת ציון</b> ויפרקנו . הוא תרגום של ישועה וכן פורק אין מידם ( איכה ה ) :
<h3>{כה}</h3>
נֹתֵ֣ן לֶ֭חֶם לְכָל־בָּשָׂ֑ר כִּ֖י לְעוֹלָ֣ם חַסְדּֽוֹ׃
<b style="color: gray;">רש"י</b> נותן לחם . רמז כאן חסד ( כל המעשים ) :
<b style="color: gray;">מצודת דוד</b> נותן . הודו לנותן לחם לכל הבריות ומשגיח על הכל :
<b style="color: gray;">תורה תמימה</b> אמר רבי אלעזר א"ר אבינא כל האומר תהלה לדוד בכל יום שלש פעמים מובטח לו שהוא בן העולם הבא מאי טעמא אילימא משום דאתיא באל"ף בי"ת נימא אשרי תמימי דרך דאתיא בתמניא אפין אלא משום דאית ביה פותח את ידך נימא הלל הגדול דכתיב ביה . נותן לחם לכל בשר אלא משום דאית ביה תרתי וכו'.<small><span style="color: gray;">ברכות ד ע"ב</span></small>
<h3>{כו}</h3>
ה֭וֹדוּ לְאֵ֣ל הַשָּׁמָ֑יִם כִּ֖י לְעוֹלָ֣ם חַסְדּֽוֹ׃
<b style="color: gray;">רש"י</b> הודו לאל השמים . המכין בהם מזון לכל בריה , עשרים וששה כי לעולם חסדו נאמרו במזמור זה כנגד עשרים וששה דורות שהיה העול' בלא תורה ונתקיים בחסדו של הקב''ה :
<b style="color: gray;">מצודת דוד</b> לאל השמים . לאל היושב בשמים העליון על כל :
<h2>תהילים פרק-קלז</h2>
<h3>{א}</h3>
עַ֥ל נַהֲר֨וֹת ׀ בָּבֶ֗ל שָׁ֣ם יָ֭שַׁבְנוּ גַּם־בָּכִ֑ינוּ בְּ֝זָכְרֵ֗נוּ אֶת־צִיּֽוֹן׃
<b style="color: gray;">רש"י</b> על נהרות בבל שם ישבנו . כשירדנו לגולה ושאלם נבוכדנצר שישירו לו כמו שהיו משוררין על הדוכן :
<b style="color: gray;">מצודת דוד</b> על נהרות בבל . דוד צפה ברוה''ק אשר יגלה נ''נ את ישראל לבבל ואמר בלשון הלוים אשר יקוננו ויספרו את הקורות אותם בדרך ויאמרו הנה בהיותינו על נהרות בבל שם ישבנו ישיבה הראויה לגולים מוטה לארץ וגם בכינו על כי זכרנו את ציון החורבה והשוממה :
<b style="color: gray;">תורה תמימה</b> ת"ר רביעי גומר עליו את ההלל ואומר הלל הגדול דברי ר"ט וי"א ה' רועי לא אחסר מהיכן הלל הגדול רבי יהודה אומר מהודו עד נהרות בבל ורבי יוחנן אומר משיר המעלות עד נהרות בבל רב אחא בר יעקב אמר מכי יעקב בחר לו יה עד נהרות בבל ולמה נקרא שמו הלל הגדול א"ר יוחנן מפני שהקב"ה יושב ברומו של עולם ומחלק מזונות לכל בריה וכו'.<small><span style="color: gray;">פסחים קיח ע"א</span></small>
אמר רב יהודה אמר רב מאי דכתיב על נהרות בבל שם ישבנו גם בכינו בזכרנו את ציון מלמד שהראהו הקב"ה לדוד חורבן בית ראשון וחורבן בית שני חורבן בית ראשון שנאמר על נהרות בבל שם ישבנו גם בכינו בית שני דכתיב זכור ה' לבני אדום את יום ירושלים האומרים ערו ערו עד היסוד בה וכו'.<small><span style="color: gray;">גיטין נז ע"ב</span></small>
<h3>{ב}</h3>
עַֽל־עֲרָבִ֥ים בְּתוֹכָ֑הּ תָּ֝לִ֗ינוּ כִּנֹּרוֹתֵֽינוּ׃
<b style="color: gray;">רש"י</b> על ערבים . ערבי נחל :
<b style="color: gray;">מצודת דוד</b> על ערבים . על אילני ערבים שבנחל תלינו הכנורות שהיינו מנגנים בהם בבה''מ וכוונתם היה להעלימם מן העין תוך ענפי האילנות למען לא יראום האויב :
<b style="color: gray;">מצודת ציון</b> ערבים . שם אילן סרק הגדל אצל הנחלים כמו וערבי נחל ( ויקרא כג ) : תלינו . מלשון תליה :
<h3>{ג}</h3>
כִּ֤י שָׁ֨ם שְֽׁאֵל֪וּנוּ שׁוֹבֵ֡ינוּ דִּבְרֵי־שִׁ֭יר וְתוֹלָלֵ֣ינוּ שִׂמְחָ֑ה שִׁ֥ירוּ לָ֝֗נוּ מִשִּׁ֥יר צִיּֽוֹן׃
<b style="color: gray;">רש"י</b> ותוללינו שמחה . מיני כלי זמר על שם שהם תולין ( שתולין ) אותם , כך פירשו מנחם , ותוללינו שמחה ותוללינו של שמחה , ויש לפתור תוללינו אויבינו שהם מהוללים ומשטים בנו לשון ומהוללי בי נשבעו ( לעיל קב ) :
<b style="color: gray;">מצודת דוד</b> כי שם . ר''ל טעם העלמתם היה כי שם שאלו השבאים מאתנו לנגן על הכנורות דברי שיר : ותוללנו . המהתלים והמלעיגים בנו שאלו דברי שמחה ואמרו לנו שירו לנו מן השיר אשר שוררתם בציון :
<b style="color: gray;">מצודת ציון</b> שובינו . מל' שבי : ותוללנו . מל' הוללות ולעג וכן מהוללי בי נשבעו ( לעיל ק''ב ) :
<b style="color: gray;">מלבי"ם ביאור המילות</b> ותוללינו. כמו ושוללינו בחילוף תי''ו בשי''ן מעברית לארמית, כמו פשר פתר, ורש''י ז''ל פי' מענין מהוללי בי נשבעו :
<h3>{ד}</h3>
אֵ֗יךְ נָשִׁ֥יר אֶת־שִׁיר־יְהוָ֑ה עַ֝֗ל אַדְמַ֥ת נֵכָֽר׃
<b style="color: gray;">מצודת דוד</b> איך נשיר . ר''ל אמרנו אז בלבנו איך נשיר את שיר ה' על אדמת נכר שאינו מקום המקדש לפי שפחדנו פן יכופו אותנו לשורר לזה העלמנום מן העין ואמרנו שנאבדו בדרך :
<b style="color: gray;">מלבי"ם ביאור המילות</b> אדמת נכר. אדמת אל נכר הפך שיר ה' :
<h3>{ה}</h3>
אִֽם־אֶשְׁכָּחֵ֥ךְ יְֽרוּשָׁלִָ֗ם תִּשְׁכַּ֥ח יְמִינִֽי׃
<b style="color: gray;">רש"י</b> אם אשכחך ירושלים . כנסת ישראל אומרת כן :
<b style="color: gray;">מצודת דוד</b> אם אשכחך . ידבר בלשון בני הגולה שיאמרו אם אשכחך ירושלים אז הימין שלי תשכח את כוחה ואת תנועתה :
<b style="color: gray;">תורה תמימה</b> א"ל רב אחא לרב נחמן בר יצחק מיום שחרב בית המקדש אין שחוק להקב"ה ומנלן דליכא שחוק אילימא מדכתיב ויקרא ה' אלהים צבאות ביום ההוא לבכי ולמספד ולקרחה וגו' דלמא ההוא יומא ותו לא אלא דכתיב אם אשכחך ירושלם תשכח ימיני תדבק לשוני לחכי אם לא אזכרכי דלמא שכחה הוא דליכא אבל שחוק מיהא איכא אלא מהא החשיתי מעולם אחריש אתאפק וגו'<small><span style="color: gray;">עבודה זרה ג ע"ב</span></small>
עושה אשה כל תכשיטיה ומשיירת דבר מועט מאי היא אמר רב בת צדעא שנאמר אם אשכחך ירושלים תשכח ימיני תדבק לשוני לחכי וגו'<small><span style="color: gray;">בבא בתרא ס ע"ב</span></small>
<h3>{ו}</h3>
תִּדְבַּ֥ק־לְשׁוֹנִ֨י ׀ לְחִכִּי֮ אִם־לֹ֪א אֶ֫זְכְּרֵ֥כִי אִם־לֹ֣א אַ֭עֲלֶה אֶת־יְרוּשָׁלִַ֑ם עַ֝֗ל רֹ֣אשׁ שִׂמְחָתִֽי׃
<b style="color: gray;">רש"י</b> אם לא אעלה את ירושלים . את זכרון אבל חורבנה אעלה להזכירו בראש כל שמחתי :
<b style="color: gray;">מצודת דוד</b> תדבק . תהיה לשוני דבוקה לחכי לבל אוכל לדבר אם לא אזכיר אותך תמיד ואם לא אעלה את זכרון ירושלים בראש שמחתי ר''ל בתחילת השמחה אשים לה זכרון לבל אשכחה בעת תוקף השמחה :
<b style="color: gray;">מצודת ציון</b> על ראש . כמו בראש וכן עמדתם על חרבכם ( יחזקאל ל''ג ) ומשפטו בחרבכם :
<h3>{ז}</h3>
זְכֹ֤ר יְהוָ֨ה ׀ לִבְנֵ֬י אֱד֗וֹם אֵת֮ י֤וֹם יְֽרוּשָׁ֫לִָ֥ם הָ֭אֹ֣מְרִים עָ֤רוּ ׀ עָ֑רוּ עַ֝֗ד הַיְס֥וֹד בָּֽהּ׃
<b style="color: gray;">רש"י</b> ערו ערו . לשון חורבן וכן חומות בבל הרחבה ערער תתערער ( ירמיה נא נט ) וכן ערות יסוד ( חבקוק ג' ) ואינו נופל אלא על דבר שעוקרין שרשיו מהארץ :
<b style="color: gray;">מצודת דוד</b> זכור וגו' . לשלם להם גמול על זה : את יום ירושלים . מה שעשו בעת חורבן ירושלי' אשר אמרו לבבלי' החריבו והשחיתו עד שתגלו היסוד אשר בה והסיתו אותם לעקור את הכל :
<b style="color: gray;">מצודת ציון</b> ערו . ענין חורבן והשחתה כמו ערות יסוד ( חבקוק ג' ) :
<b style="color: gray;">מלבי"ם ביאור המילות</b> ערו. מענין גילוי, שרשו ערה, או ההפך של מתערה כאזרח רענן, ועקרו השרש, כמו משרש מסקל :
<h3>{ח}</h3>
בַּת־בָּבֶ֗ל הַשְּׁד֫וּדָ֥ה אַשְׁרֵ֥י שֶׁיְשַׁלֶּם־לָ֑ךְ אֶת־גְּ֝מוּלֵ֗ךְ שֶׁגָּמַ֥לְתְּ לָֽנוּ׃
<b style="color: gray;">מצודת דוד</b> השדודה . אשר סופך להיות שדודה על ידי דריוש המדי : אשרי שישלם . משובח ומהולל יהיה זה אשר ישלם לך את גמולך הראוי לך כפי אשר גמלת לנו :
<b style="color: gray;">מצודת ציון</b> בת בבל . עדת בבל : השדודה . מלשון שדידה וגזל : שגמלת . לפעמים יאמר לשון גמול על תחלת עשיית הרעה וכן ואם גומלים אתם עלי ( יואל ד' ) :
<b style="color: gray;">תורה תמימה</b> אמר רבי אסי ארבעה קבין מוח נמצאו על אבן אחת עולא אמר תשעת קבין אמר רב כהנא ואיתימא שילא בר מרי מאי קראה בת בבל השדודה אשרי שישלם לך וגו' אשרי שיאחז ונפץ את עולליך אל הסלע:<small><span style="color: gray;">גיטין נח ע"א</span></small>
<b style="color: gray;">מלבי"ם ביאור המילות</b> גמולך. עי' גדרו יואל ד' :
<h3>{ט}</h3>
אַשְׁרֵ֤י ׀ שֶׁיֹּאחֵ֓ז וְנִפֵּ֬ץ אֶֽת־עֹ֝לָלַ֗יִךְ אֶל־הַסָּֽלַע׃
<b style="color: gray;">מצודת דוד</b> אשר שיאחז . משובח ומהולל יהיה זה אשר יאחז בידו את עולליך וירצצם על פני הסלע :
<b style="color: gray;">מצודת ציון</b> ונפץ . ענין השבירה עם הרצוץ והפזור כמו ונפוץ הכדים ( שופטים ז' ) . עולליך . בניך הקטנים כמו עוללים ויונקים ( לעיל ח' ) :
<h2>תהילים פרק-קלח</h2>
<h3>{א}</h3>
לְדָוִ֨ד ׀ אוֹדְךָ֥ בְכָל־לִבִּ֑י נֶ֖גֶד אֱלֹהִ֣ים אֲזַמְּרֶֽךָּ׃
<b style="color: gray;">רש"י</b> נגד אלהים אזמרך . לעיני השרים ( מלאכים ) :
<b style="color: gray;">מצודת דוד</b> נגד אלהים . הם השופטים והחכמים כמו עד האלהים יבא דבר שניהם ( שמות כב ) :
<b style="color: gray;">מלבי"ם ביאור המילות</b> (א-ב) אודך, אודה שמך. עי' למעלה (ז' י''ח) שהודאת השם קטן מן המודה אליו בעצמו, ובא בעת שה' מסתתר בנסים נסתרים, רק נודע ע''י שמו שהוא הנהגת העולם כפי הטבע, הראשון מצוייר שעומד נגד אלהים, והשני מצוייר שעומד נגד היכלו מבחוץ :
<h3>{ב}</h3>
אֶשְׁתַּחֲוֶ֨ה אֶל־הֵיכַ֪ל קָדְשְׁךָ֡ וְא֘וֹדֶ֤ה אֶת־שְׁמֶ֗ךָ עַל־חַסְדְּךָ֥ וְעַל־אֲמִתֶּ֑ךָ כִּֽי־הִגְדַּ֥לְתָּ עַל־כָּל־שִׁ֝מְךָ֗ אִמְרָתֶֽךָ׃
<b style="color: gray;">רש"י</b> כי הגדלת על כל שמך אמרתך . שמך בעל גבורות קנוא ונוקם ואמרת הבטחת טובך וחסדך הגדלת על כל שמך אמרתך שאתה מעביר לנו על מדותיך וסולח לנו :
<b style="color: gray;">מצודת דוד</b> ועל אמתך . על שאתה מאמת אמרי הבטחתך לקבל שבים : כי הגדלת על כל שמך אמרתך . כי הנה כל שמות המקום ב''ה מורים על מרבית גדולתו והמורד במלך גדול הלא אחת דתו להמית ואין מועיל שום פיוס ולזה אמר כי אתה הגדלת על כל שם שיש לך המורה על הגדולה ומאשימים את החוטא מאוד הנה על כולם הגדלת אמרתך שהבטחת לקבל שבים ועם כי מלך גדול אתה :
<h3>{ג}</h3>
בְּי֣וֹם קָ֭רָֽאתִי וַֽתַּעֲנֵ֑נִי תַּרְהִבֵ֖נִי בְנַפְשִׁ֣י עֹֽז׃
<b style="color: gray;">רש"י</b> תרהיבני . הגדלתני :
<b style="color: gray;">מצודת דוד</b> תרהיבני . תחזקני לשום בנפשי עוז ואמצות להתחזק בעבודתך :
<b style="color: gray;">מצודת ציון</b> תרהיבני . ענין התחזקות כמו ורהבם עמל ואון ( לעיל צ ) :
<h3>{ד}</h3>
יוֹד֣וּךָ יְ֭הוָה כָּל־מַלְכֵי־אָ֑רֶץ כִּ֥י שָׁ֝מְע֗וּ אִמְרֵי־פִֽיךָ׃
<b style="color: gray;">רש"י</b> כי שמעו . כששמעו אמרי פיך לא תרצח לא תנאף הודו על אמרי פיך על אנכי ולא יהיה לך כדי הוא להקבילם עול מלכותו עליהם תחלה ואח''כ יגזור כל גזרותיו :
<b style="color: gray;">מצודת דוד</b> כי שמעו . כאשר שמעו אמרי פיך שאתה מקבל שבים אז יודוך :
<b style="color: gray;">תורה תמימה</b> דרש עולא רבה אפיתחא דבי נשיאה מאי דכתיב יודוך ה' כל מלכי ארץ כי שמעו אמרי פיך מאמר פיך לא נאמר אלא אמרי פיך בשעה שאמר הקב"ה אנכי ולא יהיה לך אמרו אומות העולם לכבוד עצמו הוא דורש כיון שאמר כבד את אביך ואת אמך חזרו והודו למאמרות הראשונות וכו'.<small><span style="color: gray;">קידושין לא ע"א</span></small>
<h3>{ה}</h3>
וְ֭יָשִׁירוּ בְּדַרְכֵ֣י יְהוָ֑ה כִּ֥י גָ֝ד֗וֹל כְּב֣וֹד יְהוָֽה׃
<b style="color: gray;">מצודת דוד</b> וישירו . לא ישירו שירי שחוק וחשק כ''א ישירו בדרכי ה' בהנהגת מדותיו : כי גדול וגו' . וראוי אם כן לשיר בדרכיו :
<h3>{ו}</h3>
כִּי־רָ֣ם יְ֭הוָה וְשָׁפָ֣ל יִרְאֶ֑ה וְ֝גָבֹ֗הַּ מִמֶּרְחָ֥ק יְיֵדָֽע׃
<b style="color: gray;">רש"י</b> יידע . ייסר כמו ויודע בהם את אנשי סכות :
<b style="color: gray;">מצודת דוד</b> כי רם ה' . עם שהוא רם מאוד מ''מ יראה את השפל וישגיח בו להקימו : וגבוה . עם כי מושבו בגבהי השמים מ''מ ממרחק ייסר את החוטאים :
<b style="color: gray;">מצודת ציון</b> יידע . ייסר כמו ויודע בהם את אנשי סוכות ( שופטים ח ) :
<b style="color: gray;">תורה תמימה</b> ואמר ר' אלעזר כל אדם שיש בו גסות הרוח שכינה מיללת עליו שנאמר וגבוה ממרחק יידע וכו'.<small><span style="color: gray;">סוטה ה ע"א</span></small>
<h3>{ז}</h3>
אִם־אֵלֵ֤ךְ ׀ בְּקֶ֥רֶב צָרָ֗ה תְּחַ֫יֵּ֥נִי עַ֤ל אַ֣ף אֹ֭יְבַי תִּשְׁלַ֣ח יָדֶ֑ךָ וְת֖וֹשִׁיעֵ֣נִי יְמִינֶֽךָ׃
<b style="color: gray;">מצודת דוד</b> תחייני . ר''ל תחייני מהצרה : על אף אויבי . על כי בערה בהם אפם וחמתם לבלעני לזה תשלח עליהם מכת ידך ותושיע לי בימינך :
<h3>{ח}</h3>
יְהוָה֮ יִגְמֹ֪ר בַּ֫עֲדִ֥י יְ֭הוָה חַסְדְּךָ֣ לְעוֹלָ֑ם מַעֲשֵׂ֖י יָדֶ֣יךָ אַל־תֶּֽרֶף׃
<b style="color: gray;">רש"י</b> יגמור בעדי . יסכים ע''י בקשותי : מעשי ידיך . בבית הבחירה שנאמר בו כוננו ידיך ( שמות טו ) :
<b style="color: gray;">מצודת דוד</b> יגמור בעדי . כאשר החל להראות חסדי כן יגמור בעדי ר''ל ישלים חסדו עלי לעולם : מעשי ידיך . הלא אני מעשה ידיך כי אתה המלכתני לזה אל תרף ידך ממני ואחוז בי :
<b style="color: gray;">מצודת ציון</b> יגמור . מלשון גמר והשלמה : בעדי . עלי : תרף . מל' רפיון :
<h2>תהילים פרק-קלט</h2>
<h3>{א}</h3>
לַ֭מְנַצֵּחַ לְדָוִ֣ד מִזְמ֑וֹר יְהוָ֥ה חֲ֝קַרְתַּ֗נִי וַתֵּדָֽע׃
<b style="color: gray;">מצודת דוד</b> חקרתני . חקרת מחשבות לבי ותדע אותם :
<h3>{ב}</h3>
אַתָּ֣ה יָ֭דַעְתָּ שִׁבְתִּ֣י וְקוּמִ֑י בַּ֥נְתָּה לְ֝רֵעִ֗י מֵרָחֽוֹק׃
<b style="color: gray;">רש"י</b> בנתה לרעי מרחוק . בנתה מרחוק למושכני אל רעותך וחבתך : לרעי . לקרבני אליך :
<b style="color: gray;">מצודת דוד</b> שבתי וקומי . מחשבת שבתי וקומי : בנתה . תבין לרעיון לבבי מזמן רחוק ר''ל משעה שנבראתי :
<b style="color: gray;">מצודת ציון</b> בנתה . מלשון בינה : לרעי . ענין מחשבה כמו וברעיון לבו ( קהלת ב ) :
<b style="color: gray;">מלבי"ם ביאור המילות</b> לרעי. לרעיוני, כמו ולי מה יקרו רעיך אל :
<h3>{ג}</h3>
אָרְחִ֣י וְרִבְעִ֣י זֵרִ֑יתָ וְֽכָל־דְּרָכַ֥י הִסְכַּֽנְתָּה׃
<b style="color: gray;">רש"י</b> ארחי ורבעי זרית . דרכי ורבצי ושכני סבבת מחיצה שאין לי לעשות דבר בלא ידיעתך , זרית לשון זר זהב סביב ( שמות כה ) וכן חברו מנחם , ורבותינו דרשו על טיפת תשמיש שהולד נוצר מן הברור שבה ופירושו זרית לשון זורה התבואה לברור את הפסולת שבה : הסכנתה . למדת :
<b style="color: gray;">מצודת דוד</b> ארחי ורבעי . דרכי ורבצי סבבת וגדרת להם חוק וגבול ולא יעבור : הסכנת . ר''ל אתה יודעם כאדם המורגל בדבר שיודע כל בה :
<b style="color: gray;">מצודת ציון</b> ארחי . דרכי : ורבעי . ענין רביצה והוא השכיבה לנוח כמו ותרבץ תחת בלעם ( במדבר כג ) תרגומו ורבעת וקרוב לו לא תרביע כלאים ( ויקרא י''ט ) : זרית . ענין סבוב והוא מלשון זר זהב ( שמות כ''ה ) : הסכנתה . ענין ההרגל כמו ההסכן הסכנתי ( במדבר כג ) :
<b style="color: gray;">תורה תמימה</b> דריש רבי חנינא בר פפא מאי דכתיב ארחי ורבעי זרית וכל דרכי הסכנת מלמד שלא נוצר אדם מן כל הטפה אלא מן הברור שבה תנא דבי רבי ישמעאל משל לאדם שזורה בבית הגרנות נוטל את האוכל ומניח את הפסולת וכו'<small><span style="color: gray;">נדה לא ע"א</span></small>
<b style="color: gray;">מלבי"ם ביאור המילות</b> זרית. סבבת כזר סביב. הסכנתה. מענין הרגל, כמו ההסכן הסכנתי (במדבר כ''ג) :
<h3>{ד}</h3>
כִּ֤י אֵ֣ין מִ֭לָּה בִּלְשׁוֹנִ֑י הֵ֥ן יְ֝הוָ֗ה יָדַ֥עְתָּ כֻלָּֽהּ׃
<b style="color: gray;">מצודת דוד</b> כי אין מלה . כאשר המלה עדיין איננה בלשוני ולא החילותי לדבר הן אתה ה' ידעת כל המלה טרם דברתיה :
<b style="color: gray;">מצודת ציון</b> מלה . ענין דבור :
<h3>{ה}</h3>
אָח֣וֹר וָקֶ֣דֶם צַרְתָּ֑נִי וַתָּ֖שֶׁת עָלַ֣י כַּפֶּֽכָה׃
<b style="color: gray;">רש"י</b> אחור וקדם צרתני . פני ואחורי : כפכה . אכפך ורדוייך דישטרוי''ט בלעז :
<b style="color: gray;">מצודת דוד</b> אחור וקדם . צרת עלי מסביב מאחור ומקדם לבל אברח ושמת עלי כפך להכות בי ר''ל אני תמיד בידך ואין לי מנוס והמשיל הדבר לאנשי חיל הצרים על עיר מסביב לבלי תת יוצא ומכים בהם כרצונם :
<b style="color: gray;">מצודת ציון</b> צרתני . מלשון מצור וסבוב : ותשת . ענין שימה :
<b style="color: gray;">תורה תמימה</b> אמר רב יהודה אמר רב אדם הראשון מסוף העולם ועד סופו היה שנאמר למן היום אשר ברא אלהים אדם על הארץ ולמקצה השמים ועד קצה השמים כיון שסרח הניח הקדוש ברוך הוא ידו עליו ומיעטו שנאמר אחור וקדם צרתני ותשת עלי כפך אמר ר"א אדם הראשון מן הארץ עד לרקיע היה שנאמר למן היום אשר ברא אלהים אדם על הארץ ולמקצה השמים (עד קצה השמים) כיון שסרח הניח הקב"ה ידו עליו ומיעטו שנאמר אחור וקדם צרתני וגו'<small><span style="color: gray;">סנהדרין לח ע"ב</span></small>
א"ר ירמיה בן אלעזר דיו פרצוף פנים היה לו לאדם הראשון שנאמר אחור וקדם צרתני וכו'.<small><span style="color: gray;">עירובין יח ע"א</span></small>
אמר רב חנן בר רבא קלנדא ח' ימים אחר תקופה סטרנורא ח' ימים לפני תקופה וסימנך אחור וקדם צרתני וגו'<small><span style="color: gray;">עבודה זרה ח ע"א</span></small>
אמר רבינא ת"ש ואלו הן אידיהן של עובדי כוכבים קלנדא סטרונייא וקרטסים ואמר רב חנין בר רבא קלנדא ח' ימים אחר תקופה סטרונייא שמונה ימים לפני תקופה וסימנך אחור וקדם צרתני ואי סלקא דעתך הן ואידיהן עשרה הוו תנא כוליה קלנדא חד יומא הוא חשיב ליה וכו'.<small><span style="color: gray;">עבודה זרה ו ע"א</span></small>
כדר' אלעזר דאמר רבי אלעזר אדם הראשון מן הארץ עד לרקיע שנאמר למן היום אשר ברא אלהים אדם על הארץ וכיון שסרח הניח הקב"ה ידיו עליו ומיעטו שנאמר אחור וקדם צרתני ותשת עלי כפך וכו'.<small><span style="color: gray;">חגיגה יב ע"א</span></small>
דאמר ר' ירמיה בן אלעזר דו פרצופין ברא הקב"ה באדם הראשון שנאמר אחור וקדם צרתני:<small><span style="color: gray;">ברכות סא ע"א</span></small>
<b style="color: gray;">מלבי"ם ביאור המילות</b> צרתני. מענין מצור :
<h3>{ו}</h3>
(פלאיה) [פְּלִ֣יאָֽה] דַ֣עַת מִמֶּ֑נִּי נִ֝שְׂגְּבָ֗ה לֹא־א֥וּכַֽל לָֽהּ׃
<b style="color: gray;">רש"י</b> פליאה דעת וגו' . מכוסה ונעלם ממני מקום לברוח מפניך ( מצאתי ) :
<b style="color: gray;">מצודת דוד</b> פליאה דעת ממני . מכוסה ממני ידיעת הצלה ממך : נשגבה . דבר תחבולת ההצלה חזקה וקשה מאוד לא אוכל לדעתה :
<b style="color: gray;">מצודת ציון</b> פליאה . מכוסה כמו והוא פלאי ( שופטים יג ) : נשגבה . חזקה : אוכל . מל' יכולת :
<h3>{ז}</h3>
אָ֭נָ֥ה אֵלֵ֣ךְ מֵרוּחֶ֑ךָ וְ֝אָ֗נָה מִפָּנֶ֥יךָ אֶבְרָֽח׃
<b style="color: gray;">מצודת דוד</b> אנה . איה המקום אשר אלך אליה להסתר מרוח כעסך ואנה אברח ממך והוא ענין מליצה והפלגה :
<b style="color: gray;">מצודת ציון</b> אנה . להיכן : מרוחך . ענין כעס כמו אל תבהל ברוחך ( קהלת ז ) :
<h3>{ח}</h3>
אִם־אֶסַּ֣ק שָׁ֭מַיִם שָׁ֣ם אָ֑תָּה וְאַצִּ֖יעָה שְּׁא֣וֹל הִנֶּֽךָּ׃
<b style="color: gray;">רש"י</b> ואציעה . מצע ומשכב :
<b style="color: gray;">מצודת דוד</b> אם אסק . אם אעלה אל השמים הלא אתה שם ואם אעשה לי משכב בשאול מתחת לארץ הלא הנך גם שם :
<b style="color: gray;">מצודת ציון</b> אסק . אעלה כמו והוסק דניאל מן גובא ( דניאל ז ) : ואציעה . מלשון מצע ומשכב . הנך . הנה אתה :
<b style="color: gray;">מלבי"ם ביאור המילות</b> אסק. אעלה ובארמית והוסק דניאל מן גובא :
<h3>{ט}</h3>
אֶשָּׂ֥א כַנְפֵי־שָׁ֑חַר אֶ֝שְׁכְּנָ֗ה בְּאַחֲרִ֥ית יָֽם׃
<b style="color: gray;">רש"י</b> אשא כנפי שחר . אם אשא לי כנפים כשחר הזה המבהיק לפי שעה מסוף העולם לסופו כן אמהר לעוף עד אשר אשכון באחרית ים :
<b style="color: gray;">מצודת דוד</b> אשא כנפי שחר . אם אמרתי אשא כנפים לעוף חיש מהם בקצה הים כשחר הזה המבהיק ברגע אחת עד קצה העולם :
<h3>{י}</h3>
גַּם־שָׁ֭ם יָדְךָ֣ תַנְחֵ֑נִי וְֽתֹאחֲזֵ֥נִי יְמִינֶֽךָ׃
<b style="color: gray;">רש"י</b> גם שם . אין לי מנוס כי כל חשך לא יחשיך ממך :
<b style="color: gray;">מצודת דוד</b> גם שם . הלא גם באחרית הים ידך תנחני וימינך תאחזני להוליך אותי אחר חפצך ואם כן אברח מידך לידך :
<b style="color: gray;">מצודת ציון</b> תנחני . ענין הנהגה :
<h3>{יא}</h3>
וָ֭אֹמַר אַךְ־חֹ֣שֶׁךְ יְשׁוּפֵ֑נִי וְ֝לַ֗יְלָה א֣וֹר בַּעֲדֵֽנִי׃
<b style="color: gray;">רש"י</b> ואמר אך חשך ישופני . אם אמרתי אהיה נסתר במחשך והחשך יחשיך עלי ולא תראני , ישופני לשון נשף : ולילה אור בעדני . והלילה יהי מאפיל לנגדי , אור זה לשון אופל הוא כמו ( איוב לו ) יפיץ ענן אורו וכן כל ככבי אור ( לקמן קמ''ח ) וכן ויאר את הלילה ( שמות י''ד ) :
<b style="color: gray;">מצודת דוד</b> ואומר . ואם אומר אך חשכת הלילה יחשיך בעדי ובו אסתר : ולילה . אבל הלילה האיר בעדני ותראני בלילה כמו ביום :
<b style="color: gray;">מצודת ציון</b> ישופני . ענין חשך כמו על הרי נשף ( ירמיה יג ) : בעדני . נגדי :
<b style="color: gray;">תורה תמימה</b> מאי אור רב הונא אמר נגהי ורב יהודה אמר לילי קא סלקא דעתך דמאן דאמר נגהי נגהי ממש ומאן דאמר לילי לילי ממש... מיתיבי ואומר אך חשך ישופני ולילה אור בעדני אלמא אור יממא הוא התם הכי קאמר דוד אני אמרתי אך חשך ישופני לעולם הבא שהוא דומה ליום עכשיו העולם הזה שהוא דומה ללילה אור בעדני.<small><span style="color: gray;">פסחים ב -ב ע"ב</span></small>
<b style="color: gray;">מלבי"ם ביאור המילות</b> ישופני. מענין נשף, ונמשך לשנים, ולילה ישוף אור, וידוע כי בעלי הנו''ן ונע''ו משתתפים כמ''ש בכ''מ. לא יחשיך. יוצא, לא יחשיך דבר ממך :
<h3>{יב}</h3>
גַּם־חֹשֶׁךְ֮ לֹֽא־יַחְשִׁ֪יךְ מִ֫מֶּ֥ךָ וְ֭לַיְלָה כַּיּ֣וֹם יָאִ֑יר כַּ֝חֲשֵׁיכָ֗ה כָּאוֹרָֽה׃
<b style="color: gray;">רש"י</b> כחשיכה כאורה . שניהם שוין לך :
<b style="color: gray;">מצודת דוד</b> גם חושך . כי גם החושך לא יחשיך דבר ממך ואליך יאיר הלילה כיום : כחשכה כאורה . שוים הם למולך זה כזה ואין הפרש ביניהם :
<h3>{יג}</h3>
כִּֽי־אַ֭תָּה קָנִ֣יתָ כִלְיֹתָ֑י תְּ֝סֻכֵּ֗נִי בְּבֶ֣טֶן אִמִּֽי׃
<b style="color: gray;">רש"י</b> כליותי . החושבים כל מחשבותי : תסוכני . תסוככני :
<b style="color: gray;">מצודת דוד</b> קנית כליותי . הלא כליותי קנוים המה לך כי אתה בראתם עם כי המה במקום היותר נסתר בגוף ואיך א''כ נסתר ממך כל דבר : תסוכני . עודי בבטן אמי במקום חושך סככת אותי בבשר ועור ואיך א''כ יחשיך ממך כל חושך :
<b style="color: gray;">מצודת ציון</b> קנית . יש קנין שאין שם מכירה כמו קונה שמים ( בראשית יד ) : כליותי . הם היועצות לאדם : תסכני . מל' סכך וכסוי :
<b style="color: gray;">מלבי"ם ביאור המילות</b> קנית. כמו קונה שמים וארץ :
<h3>{יד}</h3>
אֽוֹדְךָ֗ עַ֤ל כִּ֥י נוֹרָא֗וֹת נִ֫פְלֵ֥יתִי נִפְלָאִ֥ים מַעֲשֶׂ֑יךָ וְ֝נַפְשִׁ֗י יֹדַ֥עַת מְאֹֽד׃
<b style="color: gray;">מצודת דוד</b> על כי נוראות נפליתי . על אשר עלילות נוראות נפליתי ר''ל פלאי יצירתי היתה בעלילות נוראות וגדולות : נפלאים מעשיך . מעשיך המה מכוסים ולא ידעתים אף כי נפשי היא משכלת ויודעת מאד דברים מושכלים עכ''ז פלאי מעשיך איננה יודעת :
<b style="color: gray;">מצודת ציון</b> נפליתי . מל' פלא ודבר מכוסה :
<b style="color: gray;">תורה תמימה</b> דרש רבי יוסי הגלילי מאי דכתיב אודך (ה') על כי נוראות נפליתי נפלאים מעשיך ונפשי יודעת מאד בא וראה שלא כמדת הקב"ה מדת בשר ודם מדת בשר ודם אדם נותן זרעונים בערוגה כל אחת ואחת עולה במינו ואילו הקב"ה צר העובר במעי אשה וכולם עולין למין אחד דבר אחר צבע נותן סמנין ליורה כולן עולין לצבע אחד ואילו הקב"ה צר העובר במעי אשה כל אחת ואחת עולה למינו וכו'.<small><span style="color: gray;">נדה לא ע"א</span></small>
<b style="color: gray;">מלבי"ם ביאור המילות</b> נפליתי. כמו נפלאתי. יודעת. תואר, נפשי היודעת נפלאה מאד.
<h3>{טו}</h3>
לֹא־נִכְחַ֥ד עָצְמִ֗י מִ֫מֶּ֥ךָּ אֲשֶׁר־עֻשֵּׂ֥יתִי בַסֵּ֑תֶר רֻ֝קַּ֗מְתִּי בְּֽתַחְתִּיּ֥וֹת אָֽרֶץ׃
<b style="color: gray;">רש"י</b> עשיתי בסתר . בתשמיש : בתחתיות ארץ . במדור התחתון שבמעי אמי :
<b style="color: gray;">מצודת דוד</b> לא נכחד עצמי ממך . לא נעלם ממך עצמות גופי ותכונתו בעוד אשר נעשיתי בסתר בבית הרחם ונרקמתי בתחתיות הארץ ר''ל במקום השפל במדור התחתון שבמעי אמי :
<b style="color: gray;">מצודת ציון</b> לא נכחד . לא נעלם כמו לא נכחד מאדוני ( שם מז ) : עצמי . ענין עצמות הדבר ותכונתו כמו הגישו עצמותיכם ( ישעיה מא ) : עשיתי . מל' עשיה . רוקמתי . דימה יצירת הולד בבשר וגידים למעשה הרקמה שנעשה על פנים רבים ומהלכים מסתבכים :
<b style="color: gray;">תורה תמימה</b> תנו רבנן שלשה חדשים הראשונים ולד דר במדור התחתון אמצעיים ולד דר במדור האמצעי אחרונים ולד דר במדור העליון וכיון שהגיע זמנו לצאת מתהפך ויוצא וזהו חבלי אשה והיינו דתנן חבלי של נקבה מרובין משל זכר ואמר רבי אלעזר מאי קרא אשר עשיתי בסתר רקמתי בתחתיות ארץ דרתי לא נאמר אלא רקמתי וכו'.<small><span style="color: gray;">נדה לא ע"א</span></small>
<b style="color: gray;">מלבי"ם ביאור המילות</b> עשיתי בסתר. על עשיית הנשמה. רקמתי. על ריקום הזרע שממנו נוצר הגוף :
<h3>{טז}</h3>
גָּלְמִ֤י ׀ רָ֘א֤וּ עֵינֶ֗יךָ וְעַֽל־סִפְרְךָ֮ כֻּלָּ֪ם יִכָּ֫תֵ֥בוּ יָמִ֥ים יֻצָּ֑רוּ (ולא) [וְל֖וֹ] אֶחָ֣ד בָּהֶֽם׃
<b style="color: gray;">רש"י</b> גלמי ראו עיניך . מאז בראת את העולם ראו עיניך את כל גולמי הדורות הבאים . גולמי . זהרתי ותבנית צורתי בטרם הולדי ובטרם בואי לעולם ראו עיניך : ועל ספרך כולם יכתבו . וכל יצורי עולם כמוני כמוהם גם כלם בטרם הבראם יחדיו גלוים לפניך : ימים יצרו ולא אחד בהם . כל מעשה האדם ותכליתיהם גלוים לפניך כאילו יוצרו כבר אע''פ שלא היה אחד מכולם ולא היה עדיין כאחד בעולם ואלו הם פלאי מפעלות אלהים ומשפט גבורתו שעתידות גלוים לפניו טרם תבאנה וכן הוא אומר בטרם אצרך בבטן וגו' ( ירמיה א ) : ועל ספרך כלם יכתבו . ספר תולדות אדם שהראית לאדם הראשון : כלם יכתבו . כמו נכתבו : ימים יוצרו ולא אחד בהם . לסוף ימים רבים היו עתידין להבראות ולא היה עדיין אחד מהם נברא בהן לפי המסורת שכתוב ולא זהו פירושו , ולפי המקרא שהוא נקרא ולו כך פירושו ימים יוצרו הראהו ימים העתידים להבראות ולחלקו בירר אחד את יום השבת ד''א זה יום הכפורים לסליחה :
<b style="color: gray;">מצודת דוד</b> גלמי . בעוד הייתי גולם אחד בלא חתוך איברים ולא נשלמה עדיין צורתי הנה אז ראו אותה עיניך : כולם יכתבו . כל המקרים כולם ידועים לך כאלו כתובים לפניך בספר : ימים יוצרו . אף כי יהיו בימים אשר יוצרו לאחר זמן : ולו אחד בהם . כי לפניו אחד הוא בכל אלה כי אין לפניו הפרש אם כבר נעשה אם שיהיה לאחר זמן הכל אחד :
<b style="color: gray;">מצודת ציון</b> גלמי . ענין דבר שלא נגמרה מלאכתו ובדרז''ל גולמי כלי עץ ( חולץ כה ) :
<b style="color: gray;">תורה תמימה</b> תניא היה ר' מאיר אומר אדם הראשון מכל העולם כולו הוצבר עפרו שנאמר גלמי ראו עיניך (וכתיב כי ה' עיניו משוטטות בכל הארץ) אמר רב אושעיא משמיה דרב אדם הראשון גופו מבבל וראשו מארץ ישראל ואבריו משאר ארצות וכו'.<small><span style="color: gray;">סנהדרין לח ע"א</span></small>
<b style="color: gray;">מלבי"ם ביאור המילות</b> ימים יוצרו. ששת ימי היצירה מה שנוצר בהם נכתב בספר, ולו היינו להגולם התאחדות בהם, כמה שנוצר בימי הבריאה :
<h3>{יז}</h3>
וְלִ֗י מַה־יָּקְר֣וּ רֵעֶ֣יךָ אֵ֑ל מֶ֥ה עָ֝צְמוּ רָאשֵׁיהֶֽם׃
<b style="color: gray;">רש"י</b> ולי מה יקרו רעיך . כנסת ישראל אומרת מה נכבדו בעיני הצדיקים שבכל דור ודור ומה עצמו ראשיהם חשבון ספירותיה' לשון כי תשא את ראש בני ישראל ( שמות ל' ) :
<b style="color: gray;">מצודת דוד</b> ולי מה יקרו . ומה מאוד יקרו לפני מחשבותיך ומה מאוד עצמו ורבו ראשי הדברים וכללותיהם :
<b style="color: gray;">מצודת ציון</b> יקרו . מל' יקר וחשוב : רעיך . מל' רעיון ומחשבה : עצמו . ענין רבוי כמו עצמו לי אלמנותיו ( ירמיה טו ) :
<b style="color: gray;">תורה תמימה</b> ואמר רב יהודה אמר רב אדם הראשון בלשון ארמי ספר שנאמר ולי מה יקרו רעיך אל והיינו דאמר ריש לקיש מאי דכתיב זה ספר תולדות אדם מלמד שהראהו הקב"ה דור דור ודורשיו דור דור וחכמיו כיון שהגיע לדורו של רבי עקיבא שמח בתורתו ונתעצב במיתתו אמר ולי מה יקרו רעיך אל וכו'.<small><span style="color: gray;">סנהדרין לח ע"ב</span></small>
והאמר ר"ל מאי דכתיב זה ספר תולדות אדם וגו' וכי ספר היה לו לאדם הראשון מלמד שהראה לו הקב"ה לאדם הראשון דור דור ודורשיו דור דור וחכמיו דור דור ופרנסיו כיון שהגיע לדורו של ר"ע שמח בתורתו ונתעצב במיתתו אמר ולי מה יקרו רעיך אל [וגו'] וכו'.<small><span style="color: gray;">עבודה זרה ה ע"א</span></small>
<b style="color: gray;">מלבי"ם ביאור המילות</b> רעיך. רעיוניך :
<h3>{יח}</h3>
אֶ֭סְפְּרֵם מֵח֣וֹל יִרְבּ֑וּן הֱ֝קִיצֹ֗תִי וְעוֹדִ֥י עִמָּֽךְ׃
<b style="color: gray;">רש"י</b> אספרם מחול . אם באתי לספור את טוב מעשיהם מחול ירבון : הקיצותי ועודי עמך . הנני באתי עתה לקץ הדורות אשר קצבת מאז עד היום ועוד דור זה עמך וביראתך ולא נטיתי מאחריך :
<b style="color: gray;">מצודת דוד</b> אספרם . איך אספרם והמה רבים מחול הים ואף אם הייתי כל הימים ביקיצה מבלי שינה ואפילו בעודי בעולם אהיה אני עמך בשמים ולא אטרד בטרדות אנושית עכ''ז א''א לספרם :
<b style="color: gray;">מצודת ציון</b> אם תקטול . אשר תהרוג :
<b style="color: gray;">תורה תמימה</b> רבי יהודה נשיאה רמא דשורא אדרבנן אמר ריש לקיש רבנן לא צריכי נטירותא דכתיב אספרם מחול ירבון אספרם למאן אילימא לצדיקים דנפישי מחלא השתא כולהו ישראל כתיב בהו כחול אשר על שפת הים צדיקים עצמם מחול ירבון אלא הכי קאמר אספרם למעשיהם של צדיקים מחול ירבון וק"ו ומה חול שמועט מגין על הים מעשיהם של צדיקים שהם מרובים לא כל שכן שמגינים עליהם וכו'.<small><span style="color: gray;">בבא בתרא ז ע"ב</span></small>
<h3>{יט}</h3>
אִם־תִּקְטֹ֖ל אֱל֥וֹהַּ ׀ רָשָׁ֑ע וְאַנְשֵׁ֥י דָ֝מִ֗ים ס֣וּרוּ מֶֽנִּי׃
<b style="color: gray;">רש"י</b> אם תקטל וגו' . הלואי ותקטול את עמלק הרשע :
<b style="color: gray;">מצודת דוד</b> אם תקטול . ר''ל אם אמנם הכל גלויות לך ועל כל זה ירשיעו הרשעים לזאת נכון הדבר אשר תקטול את הרשע ואנשי שופכי דמים אשר מאסתי אותם לאמר להם סורו ממני ולא ארצה לשבת עמהם :
<h3>{כ}</h3>
אֲשֶׁ֣ר יֹ֭אמְרֻךָ לִמְזִמָּ֑ה נָשֻׂ֖א לַשָּׁ֣וְא עָרֶֽיךָ׃
<b style="color: gray;">רש"י</b> ימרוך למזמה . מזכירים שמך על כל מחשבות רעתם ומכנים אלהותך לע''ג : נשוא לשוא . כמו נשאו לשוא : עריך . אויביך , נשאו לשוא אויביך את שמך :
<b style="color: gray;">מצודת דוד</b> אשר יומרוך למזימה . הם מרוממים אותך למען עשות את הזמה ר''ל שאומרים הנה רם ה' ואין זה כבודו להשגיח בעולם השפל וכל עצם כוונת מחשבתם לעשות את הזמה . נשוא לשוא עריך . אתה מנושא ומרומם בפי שונאיך למען עשות את השוא ואינם מרוממים אותך בעבור כבודך וכפל הדבר במ''ש כדרך המליצה :
<b style="color: gray;">מצודת ציון</b> יומרוך . ענין רוממות וכן את ה' האמרת ( דברים כו ) ובא היו''ד במקום אל''ף וכן ובכבודם תתיימרו ( ישעיה סא ) : למזמה . ענין דבר תועבה ומעשה רעה וכן זמה היא ( ויקרא כ' ) : נשוא . ענין הרמה : עריך . שונאיך כמו ויהי ערך ( ש''א כ''א ) :
<b style="color: gray;">מלבי"ם ביאור המילות</b> יומרוך. מן את ה' האמרת היום. ובתקוממיך. נפל מ''ם הבינוני, במתקוממיך :
<h3>{כא}</h3>
הֲלֽוֹא־מְשַׂנְאֶ֖יךָ יְהוָ֥ה ׀ אֶשְׂנָ֑א וּ֝בִתְקוֹמְמֶ֗יךָ אֶתְקוֹטָֽט׃
<b style="color: gray;">מצודת דוד</b> משנאיך . המשניאים מצותיך בעיני הבריות בדברי רשע כאלה : ובתקוממיך . בהאנשים הרשעים האלה הקמים עליך להכחיש את ההשגחה : אתקוטט . אעשה עמהם מריבה וקטטה :
<b style="color: gray;">תורה תמימה</b> א"ר ישמעאל ק"ו ומה לעשות שלום בין איש לאשתו אמרה תורה שמי שנכתב בקדושה ימחה על המים הללו שמטילין קנאה ואיבה ותחרות בין ישראל לאביהן שבשמים על אחת כמה וכמה ועליהם אמר דוד הלא משנאיך ה' אשנא ובתקוממיך אתקוטט תכלית שנאה שנאתים לאויבים היו לי וכשם שאין מצילין אותן מפני הדליקה כך אין מצילין אותן לא מן המפולת ולא מן המים ולא מדבר המאבדן וכו'.<small><span style="color: gray;">שבת קטז ע"א</span></small>
<h3>{כב}</h3>
תַּכְלִ֣ית שִׂנְאָ֣ה שְׂנֵאתִ֑ים לְ֝אוֹיְבִ֗ים הָ֣יוּ לִֽי׃
<b style="color: gray;">מצודת דוד</b> תכלית שנאה . ר''ל סוף השנאה שאין למעלה הימנה : לאויבים . נחשבו בעיני כאלו היו אויבי ומבקשי רעתי עם כי לא עשו לי מאומה רע :
<b style="color: gray;">מלבי"ם ביאור המילות</b> שנאה, אויבים. האויב גדול מן השונא, כנ''ל ס' כ''ב :
<h3>{כג}</h3>
חָקְרֵ֣נִי אֵ֭ל וְדַ֣ע לְבָבִ֑י בְּ֝חָנֵ֗נִי וְדַ֣ע שַׂרְעַפָּֽי׃
<b style="color: gray;">מצודת דוד</b> ודע . עד שתדע מחשבות לבבי : בחנני וכו' . כפל הדבר במ''ש :
<b style="color: gray;">מצודת ציון</b> בחנני . ענין חקירה הוא כצורף הבוחן כסף לחקור הטובה היא : שרעפי . ענין מחשבה כמו ברוב שרעפי בקרבי ( לעיל צד ) :
<h3>{כד}</h3>
וּרְאֵ֗ה אִם־דֶּֽרֶךְ־עֹ֥צֶב בִּ֑י וּ֝נְחֵ֗נִי בְּדֶ֣רֶךְ עוֹלָֽם׃
<b style="color: gray;">רש"י</b> אם דרך עוצב וגו' . אם דרך מעצבה וקלקול בי :
<b style="color: gray;">מצודת דוד</b> אם דרך עוצב בי . אם המחשבות דורכים בדרך המרגיז ומעציב למקום : ונחני . ר''ל אם כן הוא נחני בדרך שכל בני עולם הולכים כי טוב לי המיתה משאחטא עוד :
<b style="color: gray;">מצודת ציון</b> ונחני . נהגני : בדרך עולם . המיתה נקרא כן כמו הנה אנכי הולך בדרך כל הארץ ( מ''א ב ) וכמו כי הולך האדם אל בית עולמו ( קהלת יא ) :
<h2>תהילים פרק-קמ</h2>
<h3>{א}</h3>
לַמְנַצֵּ֗חַ מִזְמ֥וֹר לְדָוִֽד׃
<h3>{ב}</h3>
חַלְּצֵ֣נִי יְ֭הוָה מֵאָדָ֣ם רָ֑ע מֵאִ֖ישׁ חֲמָסִ֣ים תִּנְצְרֵֽנִי׃
<b style="color: gray;">מצודת דוד</b> מאדם רע . מיד אדם רע : מאיש חמסים . מאיש עושה חמסים :
<b style="color: gray;">מצודת ציון</b> חלצני . ענין הוצאה ושליפה :
<b style="color: gray;">מלבי"ם ביאור המילות</b> אדם רע, איש חמסים. רע בלב הוא מצד השכל האנושי שיתיחס אל האדם, והחמס מיוחס אל נפש הבהמית.
<h3>{ג}</h3>
אֲשֶׁ֤ר חָשְׁב֣וּ רָע֣וֹת בְּלֵ֑ב כָּל־י֝֗וֹם יָג֥וּרוּ מִלְחָמֽוֹת׃
<b style="color: gray;">רש"י</b> יגורו מלחמות . יהיו מלחמות במגוריהם ובמושבותם :
<b style="color: gray;">מצודת דוד</b> יגורו . יאספו עלי מלחמות :
<b style="color: gray;">מצודת ציון</b> יגורו . ענין אסיפה כמו יגורהו בחרמו ( חבקוק א ) :
<h3>{ד}</h3>
שָֽׁנֲנ֣וּ לְשׁוֹנָם֮ כְּֽמוֹ־נָ֫חָ֥שׁ חֲמַ֥ת עַכְשׁ֑וּב תַּ֖חַת שְׂפָתֵ֣ימוֹ סֶֽלָה׃
<b style="color: gray;">רש"י</b> חמת עכשוב . חמת לשון ארס כמו ( דברים לב ) חמת תנינים יינם שאם תפרשהו לשון אף וכי לשון אף נופל אצל יין אלא לשון ארס ויצו''ש בלע''ז וכן נופל כאן לשון ארס תחת השפה : עכשוב . עכביש איריינ''א בלע''ז :
<b style="color: gray;">מצודת דוד</b> שננו לשונם . חדדו לשונם והכינו אותם לדבר לה''ר כמו נחש שמחדד לשונו כשבא לנשוך : חמת עכשוב . ארס של עכשוב יש לעולם תחת שפתותיהם ר''ל אין פוסקין מלדבר לה''ר :
<b style="color: gray;">מצודת ציון</b> שננו . חדדו : חמת . ארס כמו חמת זוחלי עפר ( דברים ל''ב ) : עכשוב . הוא מין פתן ונחש :
<h3>{ה}</h3>
שָׁמְרֵ֤נִי יְהוָ֨ה ׀ מִ֘ידֵ֤י רָשָׁ֗ע מֵאִ֣ישׁ חֲמָסִ֣ים תִּנְצְרֵ֑נִי אֲשֶׁ֥ר חָ֝שְׁב֗וּ לִדְח֥וֹת פְּעָמָֽי׃
<b style="color: gray;">מצודת דוד</b> אשר חשבו . חושבים מחשבות להיות רגלי נדחים מדחי אל דחי לברוח מפני שאול :
<b style="color: gray;">מצודת ציון</b> פעמי . רגלי על שם שצועדים בהם כמו פעמי דלים ( ישעיה כו ) :
<h3>{ו}</h3>
טָֽמְנֽוּ־גֵאִ֨ים ׀ פַּ֡ח לִ֗י וַחֲבָלִ֗ים פָּ֣רְשׂוּ רֶ֭שֶׁת לְיַד־מַעְגָּ֑ל מֹקְשִׁ֖ים שָֽׁתוּ־לִ֣י סֶֽלָה׃
<b style="color: gray;">רש"י</b> וחבלים פרשו רשת . דרך הרשת לקשור חבל ארוך בראשה והציד כשרואה את העופות שוכנים תחת הרשת מושך החבל והרשת נופל על העופות : ליד מעגל . אצל נתיבתי ופעמי : ליד . אצל כמו ( שמואל ב יד ) ראו חלקת יואב על ידי :
<b style="color: gray;">מצודת דוד</b> טמנו . הטמינו עלי הרשת לבל אהיה נשמר ואלכד בה : וחבלים . גם חבלי הפח העשויים לסגור פי הפח גם אותם הטמינו לבל ארגיש כלל ור''ל מאוד מאוד הסתירו עצה ללכדני : פרשו רשת ליד מעגל . במקום מעגלי ואשורי פרשו הרשת למען אפול בה וכמ''ש וראו את מקומו אשר תהיה רגלו שם ( ש''א כג ) : שתו לי סלה . רוצה לומר מבלי הפסק אף אם לא הצליחו בראשונה חזרו שוב לארוב :
<b style="color: gray;">מצודת ציון</b> וחבלים . מיתרי הפח : ליד . למקום : מעגל . שביל ומסלה כמו ינחני במעגלי צדק ( לעיל כג ) :
<b style="color: gray;">מלבי"ם ביאור המילות</b> פח, רשת. הרשת היא סביב הפח, עיין הושע (ה' ב') : ומעגל הוא הדרך הסבובי בכ''מ, עי' ישעיה (כ''ו) והמוקש נמצא בהפח להמית הבע''ח הנצוד בפח :
<h3>{ז}</h3>
אָמַ֣רְתִּי לַ֭יהוָה אֵ֣לִי אָ֑תָּה הַאֲזִ֥ינָה יְ֝הוָ֗ה ק֣וֹל תַּחֲנוּנָֽי׃
<b style="color: gray;">מצודת דוד</b> אמרתי . לזה אמרתי בתפלה הלא מעולם אתה אלי וחזקי האזינה גם עתה בקול תחנוני :
<h3>{ח}</h3>
יְהֹוִ֣ה אֲ֭דֹנָי עֹ֣ז יְשׁוּעָתִ֑י סַכֹּ֥תָה לְ֝רֹאשִׁ֗י בְּי֣וֹם נָֽשֶׁק׃
<b style="color: gray;">מצודת דוד</b> סכותה . מעולם סככת על ראשי בעת באו עלי בכלי נשק הם כלי זיין :
<b style="color: gray;">מצודת ציון</b> סכותה . מלשון סכך וכסוי : נשק . בכלי נשק ועניינו בכלי זיין :
<h3>{ט}</h3>
אַל־תִּתֵּ֣ן יְ֭הוָה מַאֲוַיֵּ֣י רָשָׁ֑ע זְמָמ֥וֹ אַל־תָּ֝פֵ֗ק יָר֥וּמוּ סֶֽלָה׃
<b style="color: gray;">רש"י</b> מאוי רשע . עמלק הרשע : זממו אל תפק . מחשבתו אל תצליח : ירומו סלה . כי יתגאו סלה , ורבותינו פירשו זממו לשון רסן הזומם את פי הגמל ולשון משנה הוא . אל תפק . אל תוציא מלחייו :
<b style="color: gray;">מצודת דוד</b> אל תתן . לכן גם עתה אל תמלא תאות הרשע החפץ לראות ברעתי : זממו אל תפק . אל תוציא מחשבתו אל הפועל ועד עולם יהיו מחשבותיו מרוממים ממנו לבל יוכל להשיגם :
<b style="color: gray;">מצודת ציון</b> מאויי . מלשון תאוה וחשק : זממו . מחשבתו כמו כאשר זמם ( דברים יח ) : תפק . ענין ההוצאה כמו ויפק רצון מה' ( משלי ט' ) :
<b style="color: gray;">תורה תמימה</b> ואמר רבי יצחק מאי דכתיב אל תתן ה' מאויי רשע זממו אל תפק ירומו סלה אמר יעקב לפני הקב"ה רבונו של עולם אל תתן לעשו הרשע תאות לבו זממו אל תפק זו גרממיא של אדום שאלמלי הן יוצאין מחריבין כל העולם כולו ואמר רבי חמא בר חנינא תלת מאה קטירי תגא איכא בגרממיא של אדום ותלת מאה ושיתין וחמשה מרזבני איכא ברומי ובכל יומא נפקי הני לאפי הני ומקטיל חד מינייהו ומיטרדי לאוקמי מלכא וכו'.<small><span style="color: gray;">מגילה ו ע"א</span></small>
<h3>{י}</h3>
רֹ֥אשׁ מְסִבָּ֑י עֲמַ֖ל שְׂפָתֵ֣ימוֹ (יכסומו) [יְכַסֵּֽמוֹ]:
<b style="color: gray;">רש"י</b> ראש מסבי . חבורת חשבון גדודי עשו האומרים להסב אותי מעליך עמל שפתיהם יכסם ( מצאתי ) :
<b style="color: gray;">מצודת דוד</b> ראש מסבי . ראש המסבבים ללכדני והוא דואג האדומי : עמל שפתימו . השקר שמדברים עלי הוא וסיעתו השקר הזה יכסה אותם ר''ל מה שרוצים לעשות לי יבוא עליהם :
<h3>{יא}</h3>
(ימיטו) [יִמּ֥וֹטוּ] עֲלֵיהֶ֗ם גֶּֽחָ֫לִ֥ים בָּאֵ֥שׁ יַפִּלֵ֑ם בְּ֝מַהֲמֹר֗וֹת בַּֽל־יָקֽוּמוּ׃
<b style="color: gray;">רש"י</b> ימוטו . יהיו מוטים הגחלים עליהם ישכבו בהם עד שיתמוטטו ויכבו מאליהם נמצא הגוף כלה ואבד : באש יפילם . המפיל ונוקם גחלים של גיהנם במהמורות יפילם לבל יקומו עוד : במהמורות . במלחמות ותגר ל' ממרים הייתם ( דברים ט ) :
<b style="color: gray;">מצודת דוד</b> ימוטו . הגחלים יהיו מטים עצמם לנפול אליהם : באש יפילם . העמל שזכר הוא יפילם באש ובשוחות עמוקות לבל יוכלו קום :
<b style="color: gray;">מצודת ציון</b> ימוטו . מלשון נטיה : במהמורות . כמו ובמהמורות ועניינו שוחות עמוקות ובדרז''ל בראשונה היו קוברין אותה במהמורות וכו' ( ירושלמי מ ק פ''ג ) :
<b style="color: gray;">מלבי"ם ביאור המילות</b> ימוטו. מוסב על שפתימו. ויפילם. מוסב על העמל. במהמרות. שוחות עמוקות, ובדברי חז''ל בראשונה היו קוברים אותו במהמורות.
<h3>{יב}</h3>
אִ֥ישׁ לָשׁוֹן֮ בַּל־יִכּ֪וֹן בָּ֫אָ֥רֶץ אִישׁ־חָמָ֥ס רָ֑ע יְ֝צוּדֶ֗נּוּ לְמַדְחֵפֹֽת׃
<b style="color: gray;">רש"י</b> איש לשון . עשו כי ציד בפיו צד את אביו בפיו : יצודנו . הרע שהוא עושה הוא יצודנו :
<b style="color: gray;">מצודת דוד</b> איש לשון . מהראוי שהאיש בעל לה''ר בל יהיה נכון בארץ על כנו ובסיסו : רע . הרע שהוא עושה הוא יצוד אותו עד שיהיה נדחף מרעה אל רעה :
<b style="color: gray;">מלבי"ם ביאור המילות</b> איש חמס רע. מציין הרע כעצם מופשט שהוא איש חמס, והוא יצודנו מן ההר לדחפו משם :
<h3>{יג}</h3>
(ידעת) [יָדַ֗עְתִּי] כִּֽי־יַעֲשֶׂ֣ה יְ֭הוָה דִּ֣ין עָנִ֑י מִ֝שְׁפַּ֗ט אֶבְיֹנִֽים׃
<b style="color: gray;">רש"י</b> ידעתי . כי סוף הדברים יעשה ה' דין עני וינקום נקמת עבדיו :
<b style="color: gray;">מצודת דוד</b> ידעתי . הן ידעתי שסוף הדבר אשר יעשה ה' דין עני לנקום נקמתו :
<b style="color: gray;">מלבי"ם ביאור המילות</b> דין עני, משפט אביונים. המשפט הוא בדבר מבואר, והדין הוא בדבר שיש בו טענות ומענות, והאביון אין לו דבר לדון עליו רק אם יעשה לו רעה בגופו, כמ''ש עושקות דלים הרוצצות אביונים (עמוס ד') כמש''ש, וזה קרוי משפט שהוא דבר מבואר :
<h3>{יד}</h3>
אַ֣ךְ צַ֭דִּיקִים יוֹד֣וּ לִשְׁמֶ֑ךָ יֵשְׁב֥וּ יְ֝שָׁרִ֗ים אֶת־פָּנֶֽיךָ׃
<b style="color: gray;">רש"י</b> אך . ימהר ויעשה כדי שיודו צדיקים לשמו :
<b style="color: gray;">מצודת דוד</b> אך צדיקים . הצדיקים לבד הם יודו לשמך והישרים ישבו לפניך להללך ולא כן הרשעים האלה כי ילכו לאבדון ולא יזכירו בשם ה' :
<b style="color: gray;">מצודת ציון</b> את פניך . לפניך :
<b style="color: gray;">תורה תמימה</b> ואמר ר' יהושע ב"ל המתפלל צריך לשהות שעה אחת אחר תפלתו שנא' אך צדיקים יודו לשמך ישבו ישרים את פניך וכו'.<small><span style="color: gray;">ברכות לב ע"ב</span></small>
<b style="color: gray;">מלבי"ם ביאור המילות</b> צדיקים, ישרים. ע''ל סוף סי' ל''ג :
<h2>תהילים פרק-קמא</h2>
<h3>{א}</h3>
מִזְמ֗וֹר לְדָ֫וִ֥ד יְהוָ֣ה קְ֭רָאתִיךָ ח֣וּשָׁה לִּ֑י הַאֲזִ֥ינָה ק֝וֹלִ֗י בְּקָרְאִי־לָֽךְ׃
<b style="color: gray;">מצודת דוד</b> קראתיך . כאשר אקרא לך מהר לשמוע :
<b style="color: gray;">מצודת ציון</b> חושה . ענין מהירות כמו לעזרתי חושה ( לעיל כב ) :
<h3>{ב}</h3>
תִּכּ֤וֹן תְּפִלָּתִ֣י קְטֹ֣רֶת לְפָנֶ֑יךָ מַֽשְׂאַ֥ת כַּ֝פַּ֗י מִנְחַת־עָֽרֶב׃
<b style="color: gray;">רש"י</b> משאת כפי . מה שאני נושא כפי אליך :
<b style="color: gray;">מצודת דוד</b> תכון תפלתי . תהיה נכונה לפניך כהקטרת קטרת : משאת כפי . נשיאת כפי לפניך בתפלה תחשב כמנחת ערב והיא עולת תמיד של בין הערבים :
<b style="color: gray;">מצודת ציון</b> מנחת ערב . מענין תשורה :
<b style="color: gray;">תורה תמימה</b> ואמר רבי חלבו אמר רב הונא לעולם יהא אדם זהיר בתפלת המנחה שהרי אליהו לא נענה אלא בתפלת המנחה שנאמר ויהי בעלות המנחה ויגש אליהו הנביא ויאמר וגו' ענני ה' ענני ענני שתרד אש מן השמים וענני שלא יאמרו מעשה כשפים הם ר' יוחנן אמר אף בתפלת ערבית שנאמר תכון תפלתי קטרת לפניך משאת כפי מנחת ערב וכו'.<small><span style="color: gray;">ברכות ו ע"ב</span></small>
<b style="color: gray;">מלבי"ם ביאור המילות</b> תכון תפלתי. הוא המתייצב לתפלה ומכין עצמו, ומשאת כפי הנושא כפיו לתפלה, שהוא עוד קדם :
<h3>{ג}</h3>
שִׁיתָ֣ה יְ֭הוָה שָׁמְרָ֣ה לְפִ֑י נִ֝צְּרָ֗ה עַל־דַּ֥ל שְׂפָתָֽי׃
<b style="color: gray;">רש"י</b> שיתה ה' שמרה לפי . בהתפללי לפניך להיותי מדבר צחות שיהיו לרצון : דל שפתי . היא שפה העליונה ( כמו דלתות שפתי ) :
<b style="color: gray;">מצודת דוד</b> שיתה . שים שמירה לפי לבל אדבר דבר שאינו הגון : נצרה . תן שמירה על הרמת שפתי למען ירומו לדבר וכפל הדבר במ''ש לגודל השמירה :
<b style="color: gray;">מצודת ציון</b> דל . ענין הרמה כמו דלו עיני למרום ( ישעיה לח ) :
<b style="color: gray;">מלבי"ם ביאור המילות</b> שמרה. שם, בפלת עצמה חכמה, וכן נצרה, והנוצר הוא יותר מן השומר, והשפה חיצונית יותר מן הפה, ודל לשון הרמה, כמו דלו עיני למרום ושרשו דלל :
<h3>{ד}</h3>
אַל־תַּט־לִבִּ֨י לְדָבָ֪ר ׀ רָ֡ע לְהִתְע֘וֹלֵ֤ל עֲלִל֨וֹת ׀ בְּרֶ֗שַׁע אֶת־אִישִׁ֥ים פֹּֽעֲלֵי־אָ֑וֶן וּבַל־אֶ֝לְחַ֗ם בְּמַנְעַמֵּיהֶֽם׃
<b style="color: gray;">רש"י</b> אל תט לבי . אל יהיה נוטה לרע : את אישים . עם אנשים ( מצאתי ) : ובל אלחם במנעמיהם . ולא אהיה מיסב בסעודתם :
<b style="color: gray;">מצודת דוד</b> לדבר רע . לעשות דבר רע : להתעולל . לעשות מעשים ברשע עם אנשים פועלי און ודומה להם : ובל אלחם . בל אתאוה לאכול מנעמי מאכלם ר''ל שלא ימשך לבי אל תאות העולם כמו שנמשך לבם :
<b style="color: gray;">מצודת ציון</b> להתעולל עלילות . ענין פועל ומעללים כמו אשר עולל לי ( איכה א ) : אישים . אנשים : אלחם . מל' לחם ועניינו מאכל כי כל דבר מאכל נקרא בשם לחם : במנעמיהם . מלשון נעימות וענינו מתוק וערב :
<b style="color: gray;">מלבי"ם ביאור המילות</b> להתעולל. לעשות מעללי רשע :
<h3>{ה}</h3>
יֶֽהֶלְמֵֽנִי־צַדִּ֨יק ׀ חֶ֡סֶד וְֽיוֹכִיחֵ֗נִי שֶׁ֣מֶן רֹ֭אשׁ אַל־יָנִ֣י רֹאשִׁ֑י כִּי־ע֥וֹד וּ֝תְפִלָּתִ֗י בְּרָעוֹתֵיהֶֽם׃
<b style="color: gray;">רש"י</b> יהלמני צדיק חסד ויוכיחני . טוב לי שיוכיחני וייסרני נביא אמת וצדק שכל מהלומיו ותוכחתו חסד : שמן ראש אל יני ראשי . שמן מלכות שהוצק על ראשי כמו שנאמר ( לעיל כ''ג ) דשנת בשמן ראשי אל יסיר את ראשי מתוכחת הצדיק ללכת וללחום את פועלי און : כי עוד . כי כל עוד ותפלתי בפי הרי היא בשביל רעותיהם של פועלי און שלא אכשל בהם :
<b style="color: gray;">מצודת דוד</b> יהלמני צדיק . מנעמיהם לא יערבו לי אבל אם הצדיק יכני ליישר דרכי יערב לי ויחשב לי לחסד : ויוכיחני . ואם יכהה מאור פני בתוכחה הלא ע''י הוכחתו לא יסור מראשי השמן הנמשח בראשי להצליח למלוכה ר''ל הלא עי''ז אשאר במלוכה וא''כ טוב לי הוכחת הצדיק ממנעמי מאכלי הרשעים : כי עוד . כי בעודי בעולם תהיה תפלתי בעבור רעות הרשעים שיצילני האל ממעשיהם הרעים ואיך א''כ יערבו לי מנעמיהם :
<b style="color: gray;">מצודת ציון</b> יהלמני . ענין הכאה המשברת כמו והלמה סיסרא ( שופטים ה ) : יני . ענין הסרה ומניעה כמו כי הניא אביה ( במדבר ל ) :
<b style="color: gray;">מלבי"ם ביאור המילות</b> יהלמני. ענין הכאה, וחסד, מענין חרפה כמו פן יחסדך שומע, או יל''פ מדת חסד יהלום ויוכיח אותי אני הצדיק, ויאמר לי שמן ראש שמן שנמשח בו הראש. יני. כמו הניא מחשבות עמים, אל יפר. ותלתי. הוי''ו נוספת :
<h3>{ו}</h3>
נִשְׁמְט֣וּ בִֽידֵי־סֶ֭לַע שֹׁפְטֵיהֶ֑ם וְשָׁמְע֥וּ אֲ֝מָרַ֗י כִּ֣י נָעֵֽמוּ׃
<b style="color: gray;">רש"י</b> נשמטו בידי סלע שופטיהם . כי דייניהם ומנהיגיהם של אלו נשמטו מדרך הטוב ביד יצר הרע ולב האבן וקשה כסלע : ושמעו אמרי . הנעימים שאני מדבר במצותיו של הקב''ה ואינם שבים מדרכם הרעה ורבותינו בבריית' דסיפרא דרשוהו במשה ואהרן שמתו על ידי הסלע אבל איני יכול ליישב המקרא סופו לראשו , ויש ליישבו ולומר דומין אלו לעקשות לאותן שמתו משה ואהרן ע''י הסלע על ידיהם כי אף אלו שמעו אמרי' נעימים ואינם שבים :
<b style="color: gray;">מצודת דוד</b> נשמטו . ר''ל עם כי שופטיהם נשמטו ממני במקום סלע הוא סלע המחלקות שהיה דוד קרוב להיות נתפש ביד שאול ושריו ובא מלאך אל שאול והחזירו על כי פשטו פלשתים בארץ כמ''ש בש''א ואמר דוד הלא אז ראו שה' עמדי : ושמעו . כשכרתי כנף בגד שאול במערה וכשלקחתי החנית מראשותיו דברתי אז עמהם דברים נעימים ונכרים שאינני מבקש רעות שאול כמ''ש בשמואל א' והלא שמעו אמרי אשר נעמו :
<b style="color: gray;">מצודת ציון</b> נשמטו . ענין החזרה ממקומו כמו שמטו הבקר ( ש''ב ו ) : שופטיהם . הם שרי שאול ששפטו עליו המיתה כי חשבוהו למורד במלכות :
<b style="color: gray;">מלבי"ם ביאור המילות</b> בידי סלע. על ידי הסלע שהוא ההר. שופטיהם. ראשי העם :
<h3>{ז}</h3>
כְּמ֤וֹ פֹלֵ֣חַ וּבֹקֵ֣עַ בָּאָ֑רֶץ נִפְזְר֥וּ עֲ֝צָמֵ֗ינוּ לְפִ֣י שְׁאֽוֹל׃
<b style="color: gray;">רש"י</b> כמו פולח . עצים : פולח . לשון בקוע כמו יפלח כליותי ( איוב ט''ו ) : ובוקע בארץ . כן נפזרו עצמינו להגיע לפתח המות בשביל רעותיהם של עוברי עבירה :
<b style="color: gray;">מצודת דוד</b> כמו פולח . עכ''ז הוסיפו לרדוף אחרי והנה אני ואנשי כמו המבקע עצים בארץ שאז הבקעים מתפזרים אנה ואנה במרחב הארץ כן נפזרו עצמינו על ידיהם לרדת אל פי השאול והוא ענין הפלגה ולומר שמאוד היו קרובים למיתה :
<b style="color: gray;">מצודת ציון</b> פולח ובוקע . הם אחת בשמות נרדפים כמו יפלח כליותי ( איוב טז ) וכן דרך המקרא לכפול בשמות נרדפים כמו אדמת עפר ( דניאל יב ) :
<h3>{ח}</h3>
כִּ֤י אֵלֶ֨יךָ ׀ יְהוִ֣ה אֲדֹנָ֣י עֵינָ֑י בְּכָ֥ה חָ֝סִ֗יתִי אַל־תְּעַ֥ר נַפְשִֽׁי׃
<b style="color: gray;">רש"י</b> כי אליך ה' אדני עיני . מוסב למקראות של מעלה שיתה שמרה לפי ואל תט כי עליך עיני וגו' : אל תער נפשי . אל תשלח נפשי מלפניך כמו ותער כדה אל השקת ( בראשית כד ) :
<b style="color: gray;">מצודת דוד</b> אל תער נפשי . אל תשפוך נפשי והוא ענין מליצה כי בצאת הנפש מן הגוף היא כאלו נשפכה ממנו :
<b style="color: gray;">מצודת ציון</b> תער . ענין שפיכה והרקה כמו ותער כדה ( בראשית כד ) :
<b style="color: gray;">מלבי"ם ביאור המילות</b> תער. כמו ותער כדה אל השוקת, בל תשפך הנפש מן הגוף :
<h3>{ט}</h3>
שָׁמְרֵ֗נִי מִ֣ידֵי פַ֭ח יָ֣קְשׁוּ לִ֑י וּ֝מֹקְשׁ֗וֹת פֹּ֣עֲלֵי אָֽוֶן׃
<b style="color: gray;">מצודת דוד</b> יקשו לי . אשר הכינו לי למוקש : ומוקשות . שאר מיני מוקש מלכד הפח ר''ל ומהרבה מיני עצות רעות אשר חשבו עלי :
<b style="color: gray;">מלבי"ם ביאור המילות</b> פח, ומוקשות (כנ''ל ק''מ ו).
<h3>{י}</h3>
יִפְּל֣וּ בְמַכְמֹרָ֣יו רְשָׁעִ֑ים יַ֥חַד אָ֝נֹכִ֗י עַֽד־אֶעֱבֽוֹר׃
<b style="color: gray;">רש"י</b> יפלו במכמוריו רשעים . יפול הרשע עצמו במכמוריו שהוא פורש לרגלי :
<b style="color: gray;">מצודת דוד</b> יפלו במכמוריו . כולם יפלו כ''א ברשתו אשר טמן עלי : יחד . כולם יחד זה כזה איש לא נעדר : אנכי עד אעבור . סרס המקרא עד אנכי אעבור ר''ל הם יפלו בפח טרם אשר אעבור אני במקום הפח וכשאעבור אני לא יהיה עוד הפח פרוש כי הם יהיו נלכדים בה ואמר בדרך משל מן לכידת העוף :
<b style="color: gray;">מצודת ציון</b> במכמוריו . עניינו פח ורשת כמו ויאספהו במכמרתו ( חבקוק א ) :
<b style="color: gray;">מלבי"ם ביאור המילות</b> יחד. יפלו יחד, עד אנכי אעבור.
<h2>תהילים פרק-קמב</h2>
<h3>{א}</h3>
מַשְׂכִּ֥יל לְדָוִ֑ד בִּהְיוֹת֖וֹ בַמְּעָרָ֣ה תְפִלָּֽה׃
<b style="color: gray;">רש"י</b> במערה . שכרת בה כנף המעיל אשר לשאול :
<b style="color: gray;">מצודת דוד</b> בהיותו במערה . כשכרת כנף שאול ואז התפלל התפלה ההיא :
<h3>{ב}</h3>
ק֭וֹלִי אֶל־יְהוָ֣ה אֶזְעָ֑ק ק֝וֹלִ֗י אֶל־יְהוָ֥ה אֶתְחַנָּֽן׃
<b style="color: gray;">מצודת דוד</b> קולי . בקולי אזעק לה' :
<h3>{ג}</h3>
אֶשְׁפֹּ֣ךְ לְפָנָ֣יו שִׂיחִ֑י צָ֝רָתִ֗י לְפָנָ֥יו אַגִּֽיד׃
<b style="color: gray;">מצודת דוד</b> אשפוך . ר''ל ארבה לספר התלאות הבאות עלי :
<b style="color: gray;">מצודת ציון</b> שיחי . ענין ספור התלאות :
<b style="color: gray;">תורה תמימה</b> ר' יהושע אומר יתפלל ואח"כ ישאל צרכיו שנאמר אשפוך לפניו שיחי צרתי לפניו אגיד וכו'<small><span style="color: gray;">עבודה זרה ז ע"ב</span></small>
<h3>{ד}</h3>
בְּהִתְעַטֵּ֬ף עָלַ֨י ׀ רוּחִ֗י וְאַתָּה֮ יָדַ֪עְתָּ נְֽתִיבָ֫תִ֥י בְּאֹֽרַח־ז֥וּ אֲהַלֵּ֑ךְ טָמְנ֖וּ פַ֣ח לִֽי׃
<b style="color: gray;">רש"י</b> ואתה ידעת נתיבתי . כמה מוקשים יש בה :
<b style="color: gray;">מצודת דוד</b> בהתעטף . בעת תתעטף רוחי בעבור רוב הצרות ואתה הלא ידעת נתיבתי אשר אלך בעת ההיא כי לא אלך לעשות למי מהם מאומה רע ועכ''ז באורח זו אשר אהלך כפוף ומעונה טמנו עלי פח ללכדני עם כי לא הלכתי להרע להם :
<b style="color: gray;">מצודת ציון</b> בהתעטף . כשהאדם בצרה הוא מעונה וכפוף וכאילו מעוטף קצת הגוף בקצתו ורוחו בקרבו גם היא כאילו מתעטף : נתיבתי . ענין שביל ומסילה :
<h3>{ה}</h3>
הַבֵּ֤יט יָמִ֨ין ׀ וּרְאֵה֮ וְאֵֽין־לִ֪י מַ֫כִּ֥יר אָבַ֣ד מָנ֣וֹס מִמֶּ֑נִּי אֵ֖ין דּוֹרֵ֣שׁ לְנַפְשִֽׁי׃
<b style="color: gray;">רש"י</b> ואין לי מכיר . אין בכל משרתי שאול שימחה בידו :
<b style="color: gray;">מצודת דוד</b> הבט . כשאביט ימין ושמאל ורואה אנכי אם יש לי מכיר אבל אין לי מכיר לחשוב עלי לדבר טוב בפני שאול : אבד מנוס . אין לי למי לנוס לעזרה :
<b style="color: gray;">מצודת ציון</b> הבט ימין . כמו הבט ימין ושמאל כי מהאחד יובן האחר ואחז דרך קצרה :
<h3>{ו}</h3>
זָעַ֥קְתִּי אֵלֶ֗יךָ יְה֫וָ֥ה אָ֭מַרְתִּי אַתָּ֣ה מַחְסִ֑י חֶ֝לְקִ֗י בְּאֶ֣רֶץ הַֽחַיִּים׃
<b style="color: gray;">מצודת דוד</b> בארץ החיים . ר''ל לא אמות בידי שאול ותהיה חלקי מיושבי בארץ החיים בזה העולם :
<h3>{ז}</h3>
הַקְשִׁ֤יבָה ׀ אֶֽל־רִנָּתִי֮ כִּֽי־דַלּ֪וֹתִ֫י מְאֹ֥ד הַצִּילֵ֥נִי מֵרֹדְפַ֑י כִּ֖י אָמְצ֣וּ מִמֶּֽנִּי׃
<b style="color: gray;">מצודת דוד</b> כי דלותי . נעשיתי דל ומוכנע : כי אמצו ממני . ואין בי כח לעמוד נגדם אם לא תצילני אתה :
<b style="color: gray;">מצודת ציון</b> אמצו . חזקו :
<h3>{ח}</h3>
ה֘וֹצִ֤יאָה מִמַּסְגֵּ֨ר ׀ נַפְשִׁי֮ לְהוֹד֪וֹת אֶת־שְׁ֫מֶ֥ךָ בִּ֭י יַכְתִּ֣רוּ צַדִּיקִ֑ים כִּ֖י תִגְמֹ֣ל עָלָֽי׃
<b style="color: gray;">רש"י</b> בי יכתירו צדיקים . בשבילי יכתירוך צדיקים ויודו לשמך שאתה סומך את יראיך :
<b style="color: gray;">מצודת דוד</b> הוציאה ממסגר . ממקום מחבואי שאני טמון ונסגר בה : להודות . למען אודה שמך . בי יכתירו וגו' . כאשר תגמול עלי טוב אז הצדיקים יתפארו בי וישימו אותי עטרה לראשם אבל עתה עודי מעונה ונרדף מי יפנה אלי ומי יחשב אותי :
<b style="color: gray;">מצודת ציון</b> יכתירו . מלשון כתר :
<b style="color: gray;">מלבי"ם ביאור המילות</b> יכתירו. יוצא יכתירו את ה', כמו כי רשע מכתיר את הצדיק (חבקוק א') לפירושי :
<h2>תהילים פרק-קמג</h2>
<h3>{א}</h3>
מִזְמ֗וֹר לְדָ֫וִ֥ד יְהוָ֤ה ׀ שְׁמַ֬ע תְּפִלָּתִ֗י הַאֲזִ֥ינָה אֶל־תַּחֲנוּנַ֑י בֶּאֱמֻנָתְךָ֥ עֲ֝נֵ֗נִי בְּצִדְקָתֶֽךָ׃
<b style="color: gray;">רש"י</b> באמונתך . להאמין הבטחה שהבטחתני :
<b style="color: gray;">מצודת דוד</b> באמונתך . לאמת ולאמן הבטחתך עלי : ענני בצדקתך . אם אין בידי זכות ענני בצדקתך :
<b style="color: gray;">מלבי"ם ביאור המילות</b> שמע, האזנה. האזנה קודמת וקלה משמיעה, והתבאר (ישעיה א' י') שכשיבואו על שני נושאים מתחלפים ייחס להנושא החשוב לשון שמיעה ולהפחות ממנו לשון האזנה, והתפלה היא העקר נגד התחנונים, כמ''ש בכ''מ :
<h3>{ב}</h3>
וְאַל־תָּב֣וֹא בְ֭מִשְׁפָּט אֶת־עַבְדֶּ֑ךָ כִּ֤י לֹֽא־יִצְדַּ֖ק לְפָנֶ֣יךָ כָל־חָֽי׃
<b style="color: gray;">מצודת דוד</b> במשפט . לעשות עמדי כפי גמול ידי : כי לא יצדק . אם תשלם כפי הגמול אין מי בעולם שיהיה צדיק לפניך לזאת הנח את המשפט ועשה צדקה :
<h3>{ג}</h3>
כִּ֥י רָ֘דַ֤ף אוֹיֵ֨ב ׀ נַפְשִׁ֗י דִּכָּ֣א לָ֭אָרֶץ חַיָּתִ֑י הוֹשִׁיבַ֥נִי בְ֝מַחֲשַׁכִּ֗ים כְּמֵתֵ֥י עוֹלָֽם׃
<b style="color: gray;">רש"י</b> כי רדף אויב נפשי . כלומר אם חטאתי לך הרי לקיתי וכנגד כל ישראל נאמר מזמור זה :
<b style="color: gray;">מצודת דוד</b> כי רדף . ר''ל והנה תפלתי היא על אשר רדף אויב נפשי : דכא וגו' . כתת חיי להורידה לארץ : הושיבני . האויב הושיב אותי במקום חושך כמו המתים אשר מעולם השוכנים בחשכת הקבר :
<b style="color: gray;">מצודת ציון</b> דכא . ענין שבר וכתיתה : חיתי . היא הנפש כמ''ש ויהי האדם לנפש חיה ( ברא' ב ) :
<b style="color: gray;">מלבי"ם ביאור המילות</b> נפשי, חיתי. כבר התבאר בכ''מ שבבואם יחד יכוין בנפשו על הנפש הרוחניית :
<h3>{ד}</h3>
וַתִּתְעַטֵּ֣ף עָלַ֣י רוּחִ֑י בְּ֝תוֹכִ֗י יִשְׁתּוֹמֵ֥ם לִבִּֽי׃
<b style="color: gray;">רש"י</b> ישתומם . לשון אוטם ותמהון כמו ואשב שם שבעת ימים משמים בתוכם ( יחזקאל ג' ) ותשב תמר ושוממה ( ש''ב י''ג ) :
<b style="color: gray;">מצודת דוד</b> ותתעטף וגו' . רוחי שעלי תתעטף ובתוכי תהיה לבי משתומם ומתמה :
<b style="color: gray;">מצודת ציון</b> ישתומם . ענין תמהון ומושתק כמו ואשב וגו' משמים בתוכם ( יחזקאל ג' ) :
<h3>{ה}</h3>
זָ֘כַ֤רְתִּי יָמִ֨ים ׀ מִקֶּ֗דֶם הָגִ֥יתִי בְכָל־פָּעֳלֶ֑ךָ בְּֽמַעֲשֵׂ֖ה יָדֶ֣יךָ אֲשׂוֹחֵֽחַ׃
<b style="color: gray;">רש"י</b> זכרתי ימים מקדם . שהפלית לנו נסים רבי' :
<b style="color: gray;">מצודת דוד</b> זכרתי . כשאני זוכר הימים שהיו לי מימי קדם וכאשר אחשב בכל פעליך הראשונים וכאשר אדבר במעשי ידיך :
<b style="color: gray;">מצודת ציון</b> הגיתי . ענין מחשבה כמו והגיון לבי ( לעיל יט ) : אשוחח . מלשון שיחה ודבור :
<b style="color: gray;">מלבי"ם ביאור המילות</b> פעלך, במעשה ידיך. עי' הבדלם למעלה (כ''ח), ובישעיה (ה' י''ב) התבאר שעל פועל ה' צריך שימת לב ועיון לז''א הגיתי, ואל מעשי ידיו די לראותם ולדבר בהם כמו שהם עומדים עשוים למראה עינינו, עז''א אשוחח מענין שיחה :
<h3>{ו}</h3>
פֵּרַ֣שְׂתִּי יָדַ֣י אֵלֶ֑יךָ נַפְשִׁ֓י ׀ כְּאֶֽרֶץ־עֲיֵפָ֖ה לְךָ֣ סֶֽלָה׃
<b style="color: gray;">רש"י</b> כארץ עיפה . בגולה :
<b style="color: gray;">מצודת דוד</b> פרשתי . אז אפרוש ידי בתפלה כי נפשי תתאוה לפעלך לעולם מבלי הפסק כארץ העיפה וצמאה המתאוה למים ור''ל כמו שהיה מאז כן מתאוות שיהיה לעולם :
<b style="color: gray;">מצודת ציון</b> עיפה . לפי שהעיף הוא צמא למים לזה אמר לשון עיפה בדרך שאלה על הארץ הצמאה שלא ירד בה המטר :
<h3>{ז}</h3>
מַ֘הֵ֤ר עֲנֵ֨נִי ׀ יְהוָה֮ כָּלְתָ֪ה ר֫וּחִ֥י אַל־תַּסְתֵּ֣ר פָּנֶ֣יךָ מִמֶּ֑נִּי וְ֝נִמְשַׁ֗לְתִּי עִם־יֹ֥רְדֵי בֽוֹר׃
<b style="color: gray;">רש"י</b> כלתה רוחי . המתאוה ואינו משיג קרוי כליון עינים וכליון רוח :
<b style="color: gray;">מצודת דוד</b> כלתה רוחי . לגודל התאוה כמעט כלתה רוחי מן הגוף ויצאה לה : ונמשלתי . ר''ל כי כאשר תסתר פניך אהיה נמשל ליורדי בור :
<h3>{ח}</h3>
הַשְׁמִ֘יעֵ֤נִי בַבֹּ֨קֶר ׀ חַסְדֶּךָ֮ כִּֽי־בְךָ֪ בָ֫טָ֥חְתִּי הוֹדִיעֵ֗נִי דֶּֽרֶךְ־ז֥וּ אֵלֵ֑ךְ כִּֽי־אֵ֝לֶיךָ נָשָׂ֥אתִי נַפְשִֽׁי׃
<b style="color: gray;">רש"י</b> בבקר . בצמוח הגאולה ( מצאתי ) : הודיעני דרך זו . נשאתי נפשי אליך שתקבל שאלתי ( סא''א ) :
<b style="color: gray;">מצודת דוד</b> בבוקר . ר''ל בהשכמה בזריזות רב : דרך זו אלך . הדרך אשר אלך בה להנצל מיד האויב : נשאתי נפשי . אני נושא נפשי למעלה להסתכל בך ולבטוח עליך :
<h3>{ט}</h3>
הַצִּילֵ֖נִי מֵאֹיְבַ֥י ׀ יְהוָ֗ה אֵלֶ֥יךָ כִסִּֽתִי׃
<b style="color: gray;">רש"י</b> אליך כסיתי . תלאותי אני מכסה מכל אדם להגידם אליך :
<b style="color: gray;">מצודת דוד</b> אליך כסיתי . לא גליתי ריבי לבני אדם כי שוא תשועת אדם ולזה כסיתי מכולם לגלות אליך לבדך :
<h3>{י}</h3>
לַמְּדֵ֤נִי ׀ לַֽעֲשׂ֣וֹת רְצוֹנֶךָ֮ כִּֽי־אַתָּ֪ה אֱל֫וֹהָ֥י רוּחֲךָ֥ טוֹבָ֑ה תַּ֝נְחֵ֗נִי בְּאֶ֣רֶץ מִישֽׁוֹר׃
<b style="color: gray;">מצודת דוד</b> למדני . תן בלבי לעשות רצונך כי אתה אלהי ובידך להטות לבבי אליך : רוחך טובה . רצונך הטוב תנהג אותי בארץ מישור ר''ל שלא אכשל בעבירה כמו ההולך במקום ישר שאינו נכשל :
<b style="color: gray;">מצודת ציון</b> רוחך . ענין רצון כמו הנני נותן בו רוח ( ישעיה לז ) :
<b style="color: gray;">מלבי"ם ביאור המילות</b> תנחני. נסתר לנקבה, ומוסב על רוחך. ארץ (של) מישור. מציין המישור כאדוני הארץ :
<h3>{יא}</h3>
לְמַֽעַן־שִׁמְךָ֣ יְהוָ֣ה תְּחַיֵּ֑נִי בְּצִדְקָתְךָ֓ ׀ תוֹצִ֖יא מִצָּרָ֣ה נַפְשִֽׁי׃
<b style="color: gray;">מצודת דוד</b> למען שמך . למען יקודש ויגדל שמך : בצדקתך . אף אם אין בידי זכות מ''מ בצדקתך תוציא נפשי מצרה :
<h3>{יב}</h3>
וּֽבְחַסְדְּךָ֮ תַּצְמִ֪ית אֹ֫יְבָ֥י וְֽ֭הַאֲבַדְתָּ כָּל־צֹרֲרֵ֣י נַפְשִׁ֑י כִּ֝֗י אֲנִ֣י עַבְדֶּֽךָ׃
<b style="color: gray;">מצודת דוד</b> כי אני עבדך . ועל האדון להציל עבדו מיד הקמים עליו :
<b style="color: gray;">מצודת ציון</b> תצמית . תכרית כמו וברעתם יצמיתם ( לעיל נד ) :
<h2>תהילים פרק-קמד</h2>
<h3>{א}</h3>
לְדָוִ֨ד ׀ בָּ֘ר֤וּךְ יְהוָ֨ה ׀ צוּרִ֗י הַֽמְלַמֵּ֣ד יָדַ֣י לַקְרָ֑ב אֶ֝צְבְּעוֹתַ֗י לַמִּלְחָמָֽה׃
<b style="color: gray;">מצודת דוד</b> המלמד ידי . כל נצחון שאני עושה במלחמה לא באה בכח ידי , כי ה' הוא המלמד ידי למלחמה : אצבעותי . כפל הדבר במ''ש :
<b style="color: gray;">מצודת ציון</b> צורי . מל' צור סלע ר''ל חזקי : לקרב . ענין מלחמ' כמו קרבות יחפצו ( לעיל סח ) :
<b style="color: gray;">מלבי"ם ביאור המילות</b> ידי לקרב אצבעותי למלחמה. הקרב הוא מה שמתאבקים מקרוב וזאת עושים בכח היד, והמלחמה הוא מרחוק וזאת צריך אימון האצבעות לשלוח חציו למטרה :
<h3>{ב}</h3>
חַסְדִּ֥י וּמְצוּדָתִי֮ מִשְׂגַּבִּ֪י וּֽמְפַלְטִ֫י לִ֥י מָ֭גִנִּי וּב֣וֹ חָסִ֑יתִי הָרוֹדֵ֖ד עַמִּ֣י תַחְתָּֽי׃
<b style="color: gray;">רש"י</b> הרודד עמי תחתי . הרוקע ושוטח את עמי לרבוץ במקומו כמו ( איוב י''ב ) שוטח לגוים מגדיל אותם , רודד תרגום של רוקע כדמתרגם וירקעו ורדידו , ויש פותרים הרודד עמים תחתי המחליש עמים תחתי אך בספר מדויק מוגה עמי ומסורה עליו ג' סבירין עמים וקורין עמי ועל תחתי יש מסורה עליו תחתיו קרי :
<b style="color: gray;">מצודת דוד</b> חסדי . הוא העושה עמדי חסד והוא לי למבצר חזק והוא משגבי : ומפלטי . ומציל אותי ולתוספת ביאור אמר לי : מגיני . הוא לי מחסה כמגן : הרודד . השוטח עמי להיות מצע תחתי ונכנעים לי ועל משפחת בית שאול יאמר שהיו מבני עמו והיו לו לאויבים ואחר זה נפלו בידו ומשל בהם :
<b style="color: gray;">מצודת ציון</b> ומצודתי . עניינו מבצר חזק : הרודד . ענין שטיחה ורקיעה כי וירקעו את פחי הזהב ( שמות לט ) ת''א ורדידו וכן לרד לפניו גוים ( ישעיה מה ) :
<b style="color: gray;">מלבי"ם ביאור המילות</b> מצודתי ומפלטי. וכן למעלה י''ח ג' :
<h3>{ג}</h3>
יְֽהוָ֗ה מָה־אָ֭דָם וַתֵּדָעֵ֑הוּ בֶּן־אֱ֝נ֗וֹשׁ וַֽתְּחַשְּׁבֵֽהוּ׃
<b style="color: gray;">רש"י</b> מה אדם . מה פרס וישמעאל לפניך כי ידעתם להרבות להם גדולה :
<b style="color: gray;">מצודת דוד</b> ה' מה אדם ותדעהו . אתה ה' במה נחשב האדם עם שאתה מחבבו : ותחשבהו . עם שאתה מחשיב אותו בעולם :
<b style="color: gray;">מצודת ציון</b> ותדעהו . הוא ענין חיבה כמו ידעתיך בשם ( שמות לג ) כי המחבב למי הוא יודעו ומכירו :
<b style="color: gray;">מלבי"ם ביאור המילות</b> אדם, בן אנוש. במלת בן מציין שאינו קיים באיש רק במין, ומוסיף ואיך ותחשבהו שהוא יותר מן הידיעה שהוא דבר חשוב בעיניך, ובפרט שהוא בן אנוש ופחות מאד :
<h3>{ד}</h3>
אָ֭דָם לַהֶ֣בֶל דָּמָ֑ה יָ֝מָ֗יו כְּצֵ֣ל עוֹבֵֽר׃
<b style="color: gray;">רש"י</b> ימיו כצל עובר . שלמה אמר ויעשם כצל ( קהלת י' ) ולא פירש אם צל דקל או צל כותל שהם קבועים כבר פי' אביו כצל עובר צלו של עוף הפורח :
<b style="color: gray;">מצודת דוד</b> להבל דמה . הלא הוא דומה אל ההבל היוצא מן הפה שאין בו ממש : כצל עובר . ימיו עוברים מהרה כצל הזה שאין עומד זמן רב במקום אחד כי כאשר ינטה השמש עובר הוא ממקומו ואמר זה על שאול במה נחשב הוא בכל הגדולה והכבוד שהיה לו הלא פתאום עבר מן העולם ואיננו :
<b style="color: gray;">מצודת ציון</b> דמה . מל' דמיון :
<h3>{ה}</h3>
יְ֭הוָה הַט־שָׁמֶ֣יךָ וְתֵרֵ֑ד גַּ֖ע בֶּהָרִ֣ים וְֽיֶעֱשָֽׁנוּ׃
<b style="color: gray;">מצודת דוד</b> הט שמיך . כאומר אם בשאול פגעה מדת הדין מכל שכן ברשעים ולזה הט שמך למטה ותרד עליו ותגע בהרים הם הרשעים המתגאים נגד ה' ויעלו עשן כי תבער בהם אש ה' והוא ענין מליצה לומר שפוט אותם במשפט הראוי :
<h3>{ו}</h3>
בְּר֣וֹק בָּ֭רָק וּתְפִיצֵ֑ם שְׁלַ֥ח חִ֝צֶּ֗יךָ וּתְהֻמֵּֽם׃
<b style="color: gray;">מצודת דוד</b> ותפיצם . מגודל החרדה : חציך . הם הרעמים :
<b style="color: gray;">מצודת ציון</b> ברוק ברק . ר''ל שלח את הברק : ותפיצם . ענין פזור : ותהמם . מלשון מהומה :
<h3>{ז}</h3>
שְׁלַ֥ח יָדֶ֗יךָ מִמָּ֫ר֥וֹם פְּצֵ֣נִי וְ֭הַצִּילֵנִי מִמַּ֣יִם רַבִּ֑ים מִ֝יַּ֗ד בְּנֵ֣י נֵכָֽר׃
<b style="color: gray;">רש"י</b> פצני . הוציאני ולשון הצלה הוא וכן הפוצה את דוד עבדו ( מצאתי ) :
<b style="color: gray;">מצודת דוד</b> פצני . פצני בידך והצילני ממים רבים ולתוספת ביאור אמר מיד בני נכר הם העובדי גלולים אשר קמו עליו :
<b style="color: gray;">מצודת ציון</b> פצני . ענין פתיחה כמו פציתי פי ( שופטים יב ) ור''ל פתח אותי מן המאסר והסכנה :
<h3>{ח}</h3>
אֲשֶׁ֣ר פִּ֭יהֶם דִּבֶּר־שָׁ֑וְא וִֽ֝ימִינָ֗ם יְמִ֣ין שָֽׁקֶר׃
<b style="color: gray;">רש"י</b> פיהם דבר שוא וגו' . תלה הכתוב שוא בפה ושקר בימין , באו לספר בפה בודים גוזמא על שוא אף לשנות את הידוע , באו לפשוט ימינם לשבועה חדלו משוא שנתפס עליו כגנב אבל בשקר נשבעין שכך גורלם :
<b style="color: gray;">מצודת דוד</b> אשר פיהם . על אשר פיהם ידבר שוא וכח ימינם הוא מיומן לעשות שקר ולא גברו לאמונה ולא כן אני ולזה הצילני מידם :
<b style="color: gray;">תורה תמימה</b> איבעית אימא אשר בשר חמורים בשרם ואיבעית אימא אשר פיהם דבר שוא וימינם ימין שקר וכו'.<small><span style="color: gray;">נדה מה ע"א</span></small>
<h3>{ט}</h3>
אֱ‍ֽלֹהִ֗ים שִׁ֣יר חָ֭דָשׁ אָשִׁ֣ירָה לָּ֑ךְ בְּנֵ֥בֶל עָ֝שׂ֗וֹר אֲזַמְּרָה־לָּֽךְ׃
<b style="color: gray;">מצודת דוד</b> אשירה לך . כשאנצל מידם : בנבל עשור . תחסר הוי''ו ומשפטו בנבל ועשור והוא שם כלי נגון בת עשרה יתרים :
<b style="color: gray;">מלבי"ם ביאור המילות</b> אזמרה. מוסיף על אשירה כנ''ל ק''א א' :
<h3>{י}</h3>
הַנּוֹתֵ֥ן תְּשׁוּעָ֗ה לַמְּלָ֫כִ֥ים הַ֭פּוֹצֶה אֶת־דָּוִ֥ד עַבְדּ֗וֹ מֵחֶ֥רֶב רָעָֽה׃
<b style="color: gray;">רש"י</b> הנותן תשועה למלכים . מדבר על סלע המחלקות שהיה דוד קרוב ליתפש ביד שאול ובא מלאך אל שאול מהרה ולכה וגו' ( ש''א כ''ג ) הציל את שאול מהיות שופך דם נקי ואת דוד מהיות נהרג :
<b style="color: gray;">מצודת דוד</b> הנותן . אתה הוא הנותן תשועה למלכים כי עם כל חוזק המלכים צריכים המה לתשועתך : הפוצה את דוד . עם כי דוד עצמו אמרו עכ''ז אמר כאחר המדבר וכן וישלח ה' וגו' ואת שמואל ( ש''א י''ב ) ולא אמר ואותי עם כי שמואל עצמו אמרו . מחרב רעה . היא חרב שאול וקרויה רעה על כי לא חשך מלרדוף אחריו כי היה בטוח שדוד לא ישלח בו יד כי משיח ה' הוא :
<h3>{יא}</h3>
פְּצֵ֥נִי וְהַצִּילֵנִי֮ מִיַּ֪ד בְּֽנֵי־נֵ֫כָ֥ר אֲשֶׁ֣ר פִּ֭יהֶם דִּבֶּר־שָׁ֑וְא וִֽ֝ימִינָ֗ם יְמִ֣ין שָֽׁקֶר׃
<b style="color: gray;">רש"י</b> פצני והצילני . כאשר פצית אז כן פצני עתה :
<b style="color: gray;">מצודת דוד</b> פצני . כמו שפצית אותי מחרב רעה של שאול כן פצני מיד בני נכר אשר דוברים שוא ועושים שקר ולא כן אני :
<b style="color: gray;">תורה תמימה</b> מכריז רבא ואיתימא רב פפא דסלקין לעילא ודנחתין לתתא האי בר ישראל דזבין ליה חמרא לישראל חבריה וקא אתי עכו"ם ואניס ליה מיניה דינא הוא דמפצי ליה מיניה ולא אמרן אלא שאינו מכיר בה שהיא בת חמורו אבל מכיר בה שהיא בת חמורו לא ולא אמרן אלא דלא אניס ליה לדידיה ולאוכפא אבל אניס ליה לדידיה ולאוכפא לא אמימר אמר אפי' ליכא כל הני לא מאי טעמא מידע ידע דסתם עובד כוכבים אנס הוא שנא' אשר פיהם דבר שוא וימינם ימין שקר:<small><span style="color: gray;">בבא בתרא מד ע"ב</span></small>
<h3>{יב}</h3>
אֲשֶׁ֤ר בָּנֵ֨ינוּ ׀ כִּנְטִעִים֮ מְגֻדָּלִ֪ים בִּֽנְעוּרֵ֫יהֶ֥ם בְּנוֹתֵ֥ינוּ כְזָוִיֹּ֑ת מְ֝חֻטָּב֗וֹת תַּבְנִ֥ית הֵיכָֽל׃
<b style="color: gray;">רש"י</b> אשר בנינו וגו' . כלומר גם עתה דור זה כשר הוא : בנינו כנטיעים . שאין בהם מום כל כך הם מנוקים מעבירה ( מצאתי ) : מגדלים בנעוריהם . בשם טוב זה שהם כנטיעים בנערותם גדלים כל ימיהם ואי אפשר לקיים כל שבח זה אלא בדורו של חזקיהו : בנותינו . גבוהות קומה נאה כזויות של בית אבנים שזויות אבן מכוונות כנגד חברתה ועולה למעלה עד שהזויות מיושרות : מחטבות תבנית היכל . מהוללות בפי רואיהן ומדמין אותם לתבנית קומת ההיכל , ורבותינו פירשו בנותינו כזויות מתמלאות תאוה כזויות מזבח המלאות דם ואינן נבעלות אלא לבעליהן :
<b style="color: gray;">מצודת דוד</b> אשר בנינו . ר''ל ראוים אנו להצלה על אשר בנינו המה כנטיעי האילנות נאים ומנוקים ממום עבירה : מגודלים בנעוריהם . כי כן המה מגודלים ביראת חטא מימי נעוריהם וכמ''ש חנוך לנער וכו' גם כי יזקין לא יסור ממנה ( משלי כב ) : בנותינו כזויות . כמו זויות הבנין העשויות מאבנים מחוטבות ביושר רב עד אשר ידמו לאבן אחת והמה דמות תבנית אבני בנין היכל מלך שהמה מחוטבות מאוד ור''ל כמו זויות כאלה נראים יפה מבלי מקום מעוקם כן בנותינו לא נמצא בהן דבר מעוקם ושום נדנוד עבירה ופריצות :
<b style="color: gray;">מצודת ציון</b> מחוטבות . ענין כריתה וחתוך כמו מחוטב עציך ( דברים כט ) : תבנית . דמות :
<b style="color: gray;">תורה תמימה</b> מיתבי ואולך אתכם קוממיות ר"מ אומר מאתים אמה כשתי קומות של אדם הראשון רבי יהודה אומר ק' אמה כנגד היכל וכותליו שנאמר אשר בנינו כנטיעים מגודלים בנעוריהם בנותינו כזויות מחוטבות תבנית היכל וגו' כי קאמר ר' יוחנן לכוי דבי זיקא וכו'.<small><span style="color: gray;">סנהדרין ק ע"א</span></small>
מיתיבי ואולך אתכם קוממיות רבי מאיר אומר מאתים אמה כשתי קומות של אדם הראשון רבי יהודה אומר מאה אמה כנגד היכל וכתליו שנאמר אשר בנינו כנטיעים מגודלים בנעוריהם בנותינו כזויות מחוטבות תבנית היכל כי קאמר ר' יוחנן לכווי דבי זיקא וכו'.<small><span style="color: gray;">בבא בתרא עה ע"א</span></small>
<b style="color: gray;">מלבי"ם ביאור המילות</b> מחוטבות. אבני גזית :
<h3>{יג}</h3>
מְזָוֵ֣ינוּ מְלֵאִים֮ מְפִיקִ֥ים מִזַּ֗ן אֶ֫ל־זַ֥ן צֹאונֵ֣נוּ מַ֭אֲלִיפוֹת מְרֻבָּב֗וֹת בְּחוּצוֹתֵֽינוּ׃
<b style="color: gray;">רש"י</b> מזוינו מלאים . זויות אוצרותינו מלאים טוב : מפיקים מזן אל זן . מספיקים מזון משנה לשנה , מזן אל זן משעת אסיף מזון לשנה זו עד זמן אסיף לשנה אחרת , זן גובירניי''ל בלע''ז : מאליפות מרובבות . לאלפים ולרבבו' עושו' פרי :
<b style="color: gray;">מצודת דוד</b> מזוינו . הדרך לתת התבואה באמצעית החדר וכשהיא רבה נתמלאים גם הזויות ולזה אמר מזוינו מלאים וגו' ר''ל בעבור זה ראויים אנו להיות זויות חדרי התבואה מלאים מתבואה עד אשר יוציאו מהם לפרנסה משעת האסיף מזון שנה זו עד שעת האסיף מזון שנה שאחריה ולא יחסר כל ימות השנה : צאננו מאליפות . הצאן יתרבו בחוצותינו לאלפים ולרבבות :
<b style="color: gray;">מצודת ציון</b> מזוינו . מל' זויות : מפיקים . מוציאם כמו ויפק רצון ( משלי ח' ) : מזן . מלשון הזנה ומזון . ( יד ) אלופינו . הם השוורים וכן שגר אלפיך ( דברים ז ) : מסבלים . ענין טעינת משא כמו נושא סבל ( מ''א ה ) : פרץ . מלשון פרצה : צוחה . ענין הצעקה על הצרה וכן וצוחת ירושלים עלתה ( ירמיה יד ) :
<b style="color: gray;">מלבי"ם ביאור המילות</b> מזוינו. זויות הבתים. מלאים, מפיקים. היינו מוציאים אוכל ומזון :
<h3>{יד}</h3>
אַלּוּפֵ֗ינוּ מְֽסֻבָּ֫לִ֥ים אֵֽין־פֶּ֭רֶץ וְאֵ֣ין יוֹצֵ֑את וְאֵ֥ין צְ֝וָחָ֗ה בִּרְחֹבֹתֵֽינוּ׃
<b style="color: gray;">רש"י</b> אלופינו מסבלים . אלופים גדולים שבנו נסבלים על קטניהם שהקטנים נשמעים לגדולים ומתוך כך אין פרץ בנו : ואין יוצאת . אין שמועה רעה יוצאת למרחוק : ואין צוחה . ואין קול מהומות מלחמה :
<b style="color: gray;">מצודת דוד</b> אלופינו מסובלים . השוורים שלנו יהיו בעלי סבל טעונות משא כבד ר''ל יהיו שמנים ובעלי בשר כאילו יחשב עליהם למשא : אין פרץ . לא יבא פרצה לא בנו ולא בבהמתנו : ואין יוצאת . לא יהא נפש מהם יוצאת בשבי : ואין צוחה . לא יהיה נשמע ברחובותינו קול צוחה בעבור בהלה ופחד מה כי לא תהיה בנו :
<b style="color: gray;">תורה תמימה</b> כי הוו מפטרי רבנן מבי רב חסדא ואמרי לה מבי ר' שמואל בר נחמני אמרו ליה הכי אלופינו מסובלים וגו' אלופינו מסובלים רב ושמואל ואמרי לה רבי יוחנן ור' אלעזר חד אמר אלופינו בתורה ומסובלים במצות וחד אמר אלופינו בתורה ובמצות ומסובלים ביסורים אין פרץ שלא תהא סיעתנו כסיעתו של דוד שיצא ממנו אחיתופל ואין יוצאת שלא תהא סיעתנו כסיעתו של שאול שיצא ממנו דואג האדומי ואין צוחה שלא תהא סיעתנו כסיעתו של אלישע שיצא ממנו גחזי ברחובותינו שלא יהא לנו בן או תלמיד שמקדיח תבשילו ברבים:<small><span style="color: gray;">ברכות יז ע"א</span></small>
<b style="color: gray;">מלבי"ם ביאור המילות</b> אלופינו. שורים המלומדים לחרוש, באין אלפים אבוס בר :
<h3>{טו}</h3>
אַשְׁרֵ֣י הָ֭עָם שֶׁכָּ֣כָה לּ֑וֹ אַֽשְׁרֵ֥י הָ֝עָ֗ם שֶׁיֲהוָ֥ה אֱלֹהָֽיו׃
<b style="color: gray;">רש"י</b> שככה לו . שכל טובה הזאת שלו :
<b style="color: gray;">מצודת דוד</b> אשרי העם . משובח העם שכך הרבה טובה יש בידו ומשובח העם שה' הוא אלהיו אשר בידו להשפיע טובה מרובה בגמול המעשה כי ידו לא תקצר :
<b style="color: gray;">מצודת ציון</b> אשרי . ענין שבח כמו אשרי האיש ( לעיל א ) :
<b style="color: gray;">תורה תמימה</b> ת"ר כל הטפל לשם בין מלפניו ובין מלאחריו ה"ז נמחק לפניו כיצד ליי' ל' נמחק ביי' ב' נמחק ויי' ו' נמחק מיי' מ' נמחק שיי' ש' נמחק היי' ה' נמחק כיי' כ' נמחק לאחריו כיצד אלהינו נ"ו נמחק אלהיהם ה"ם נמחק אלהיכם כ"ם נמחק אחרים אומרים לאחריו אינו נמחק שכבר קדשו השם וכו'.<small><span style="color: gray;">שבועות לה ע"ב</span></small>
<h2>תהילים פרק-קמה</h2>
<h3>{א}</h3>
תְּהִלָּ֗ה לְדָ֫וִ֥ד אֲרוֹמִמְךָ֣ אֱלוֹהַ֣י הַמֶּ֑לֶךְ וַאֲבָרֲכָ֥ה שִׁ֝מְךָ֗ לְעוֹלָ֥ם וָעֶֽד׃
<b style="color: gray;">מצודת דוד</b> תהלה לדוד . לפי שבהמזמור הזה אין בה שום שאלה ובקשה כ''א שבחי המקום ולזה אמר תהלה לדוד כי אין בה כ''א תהלה ושבח : ארוממך . אספר רוממותיך :
<b style="color: gray;">תורה תמימה</b> אמר רבי אלעזר א"ר אבינא כל האומר תהלה לדוד בכל יום שלש פעמים מובטח לו שהוא בן העולם הבא וכו'.<small><span style="color: gray;">ברכות ד ע"ב</span></small>
<b style="color: gray;">מלבי"ם ביאור המילות</b> ארוממך, אברכה שמך. עי' ישעיה (כ''ה א') :
<h3>{ב}</h3>
בְּכָל־י֥וֹם אֲבָרֲכֶ֑ךָּ וַאֲהַלְלָ֥ה שִׁ֝מְךָ֗ לְעוֹלָ֥ם וָעֶֽד׃
<b style="color: gray;">מצודת דוד</b> בכל יום . ר''ל לפי הראוי בכל יום מעין המאורע :
<h3>{ג}</h3>
גָּ֘ד֤וֹל יְהוָ֣ה וּמְהֻלָּ֣ל מְאֹ֑ד וְ֝לִגְדֻלָּת֗וֹ אֵ֣ין חֵֽקֶר׃
<b style="color: gray;">מצודת דוד</b> ומהולל מאד . יותר ממה שמהללין אותו כי אין חקר לדעת גדולתו ולהללו כפי מה שהוא :
<h3>{ד}</h3>
דּ֣וֹר לְ֭דוֹר יְשַׁבַּ֣ח מַעֲשֶׂ֑יךָ וּגְב֖וּרֹתֶ֣יךָ יַגִּֽידוּ׃
<b style="color: gray;">רש"י</b> דור לדור ישבח מעשיך . וגם אני הדר כבוד הודך אשיחה :
<b style="color: gray;">מצודת דוד</b> דור לדור . דור זה ישבח מעשיך לדור הבא אחריו : וגבורותיך יגידו . כפל הדבר במ''ש :
<b style="color: gray;">מלבי"ם ביאור המילות</b> (ד-ה) ישבח. עי' גדרו למעלה (קי''ז א'). יגידו, אשיחה. ההגדה הוא דבר חדש שמתכוין להגיד, והשיח הוא הדבור הנפלט מעצמו כמ''ש בכ''מ. הדר כבוד הודך. עי' למעלה ק''ד א' :
<h3>{ה}</h3>
הֲ֭דַר כְּב֣וֹד הוֹדֶ֑ךָ וְדִבְרֵ֖י נִפְלְאוֹתֶ֣יךָ אָשִֽׂיחָה׃
<b style="color: gray;">מצודת ציון</b> אשיחה . מלשון שיחה ודבור :
<h3>{ו}</h3>
וֶעֱז֣וּז נוֹרְאֹתֶ֣יךָ יֹאמֵ֑רוּ (וגדולתיך) [וּגְדוּלָּתְךָ֥] אֲסַפְּרֶֽנָּה׃
<b style="color: gray;">רש"י</b> ועזוז נוראותיך יאמרו . וגם אני גדולתך אספרנה :
<b style="color: gray;">מצודת דוד</b> ועזוז וגו' . ר''ל כמו שאני אספר גדולתך כן כולם יאמרו חוזק מעשיך הנוראים :
<b style="color: gray;">מצודת ציון</b> ועזוז . מלשון עוז וחוזק :
<h3>{ז}</h3>
זֵ֣כֶר רַב־טוּבְךָ֣ יַבִּ֑יעוּ וְצִדְקָתְךָ֥ יְרַנֵּֽנוּ׃
<b style="color: gray;">רש"י</b> זכר רב טובך יביעו . דור לדור גבורתך ידברו זה לזה לאמר טוב לנו להודיע לבני האדם גבורותיו וכבוד הדר מלכותו של הקב''ה ( מצאתי ) נו''ן חסרה מאלפ''א בית''א לפי שראה דוד בה מפלה קשה נפלה ולא תוסיף קום בתולת ישראל ( עמוס ו' ) וחזר וסמכה ברוח הקודש סומך ה' לכל הנופלים :
<b style="color: gray;">מצודת דוד</b> רב טובך . מרבית טובך : וצדקתך . זכרון צדקתך ירננו :
<b style="color: gray;">מצודת ציון</b> יביעו . ידברו כמו יום ליום יביע אומר ( לעיל יט ) :
<b style="color: gray;">מלבי"ם ביאור המילות</b> יביעו. הוא הדבור הנובע ממקור הרעיונים. וצדקתך. גדר הצדקה העליונה עי' ישעיה נ''ט ולמעלה סי' ל''ו ובכ''מ :
<h3>{ח}</h3>
חַנּ֣וּן וְרַח֣וּם יְהוָ֑ה אֶ֥רֶךְ אַ֝פַּ֗יִם וּגְדָל־חָֽסֶד׃
<b style="color: gray;">מצודת דוד</b> חנון . נותן מתנת חנם : ארך אפים . אינו ממהר לכעוס : וגדל חסד . עושה חסדים גדולים :
<h3>{ט}</h3>
טוֹב־יְהוָ֥ה לַכֹּ֑ל וְ֝רַחֲמָ֗יו עַל־כָּל־מַעֲשָֽׂיו׃
<b style="color: gray;">מצודת דוד</b> לכל . לרעים ולטובים : על כל מעשיו . על כל הבריות שבעולם :
<b style="color: gray;">תורה תמימה</b> ההוא צדוקי דהוה בשבבותיה דר' יהושע בן לוי הוה קא מצער ליה טובא בקראי יומא חד שקל תרנגולא ואוקמיה בין כרעי' דערסא ועיין ביה סבר כי מטא ההיא שעתא אלטייה כי מטא ההיא שעתא ניים אמר ש"מ לאו אורח ארעא למעבד הכי ורחמיו על כל מעשיו כתיב וכתיב גם ענוש לצדיק לא טוב וכו'.<small><span style="color: gray;">ברכות ז ע"א</span></small>
ואפ"ה יסורי דר' אלעזר בר' שמעון עדיפי מדרבי דאילו ר"א בר"ש מאהבה באו ומאהבה הלכו דרבי ע"י מעשה באו וע"י מעשה הלכו ע"י מעשה באו מאי היא דההוא עגלא דהוו קא ממטו ליה לשחיטה אזל תליא לרישיה בכנפיה דרבי וקא בכי אמר ליה זיל לכך נוצרת אמרי הואיל ולא קא מרחם ליתו עליה יסורין וע"י מעשה הלכו יומא חד הוה קא כנשא אמתיה דרבי ביתא הוה שדיא בני כרכושתא וקא כנשא להו אמר לה שבקינהו כתיב ורחמיו על כל מעשיו אמרי הואיל ומרחם נרחם עליה וכו'.<small><span style="color: gray;">בבא מציעא פה ע"א</span></small>
רבי יהושע בן לוי הוה מצער ליה ההוא מינא [בקראי יומא חד] נקט תרנגולא [ואוקמיה בין כרעיה דערסא] ועיין ביה סבר כי מטא ההיא שעתא אלטייה כי מטא ההיא שעתא נימנם אמר שמע מינה לאו אורח ארעא למיעבד הכי [ורחמיו על כל מעשיו כתיב] וכתיב גם ענוש לצדיק לא טוב וכו'.<small><span style="color: gray;">עבודה זרה ד ע"ב</span></small>
אמר ליה ההוא מינא לרבי אבינא כתיב מי כעמך כישראל גוי אחד בארץ מאי רבותייהו אתון נמי ערביתו בהדן דכתיב כל הגוים כאין נגדו אמר ליה מדידכו אסהידו עלן דכתיב ובגוים לא יתחשב רבי אלעזר רמי כתיב טוב ה' לכל וכתיב טוב ה' לקוויו משל לאדם שיש לו פרדס כשהוא משקה משקה את כולו כשהוא עודר אינו עודר אלא טובים שבהם:<small><span style="color: gray;">סנהדרין לט ע"א</span></small>
יבא טוב ויקבל טוב מטוב לטובים יבא טוב זה משה דכתיב ותרא אותו כי טוב הוא ויקבל טוב זו תורה דכתיב כי לקח טוב נתתי לכם מטוב זה הקב"ה דכתיב טוב ה' לכל לטובים אלו ישראל דכתיב הטיבה ה' לטובים יבא זה ויקבל זאת מזה לעם זו יבא זה זה משה דכתיב כי זה משה האיש ויקבל זאת זו התורה דכתיב וזאת התורה אשר שם משה מזה זה הקב"ה דכתיב זה אלי ואנוהו לעם זו אלו ישראל שנאמר עם זו קנית וכו'.<small><span style="color: gray;">מנחות נג ע"ב</span></small>
<h3>{י}</h3>
יוֹד֣וּךָ יְ֭הוָה כָּל־מַעֲשֶׂ֑יךָ וַ֝חֲסִידֶ֗יךָ יְבָרֲכֽוּכָה׃
<b style="color: gray;">מצודת דוד</b> כל מעשיך . ר''ל מכל מעשה ה' בא לו הודאה ושבח : יברכוכה . יברכו אותך :
<b style="color: gray;">מלבי"ם ביאור המילות</b> יודוך יברכוך. גדר הברכה המשכת השפע כנ''ל קי''ז :
<h3>{יא}</h3>
כְּב֣וֹד מַלְכוּתְךָ֣ יֹאמֵ֑רוּ וּגְבוּרָתְךָ֥ יְדַבֵּֽרוּ׃
<h3>{יב}</h3>
לְהוֹדִ֤יעַ ׀ לִבְנֵ֣י הָ֭אָדָם גְּבוּרֹתָ֑יו וּ֝כְב֗וֹד הֲדַ֣ר מַלְכוּתֽוֹ׃
<b style="color: gray;">מצודת דוד</b> להודיע . כוונת דבורם יהיה כדי לפרסם לבני אדם גבורות ה' וגו' :
<b style="color: gray;">מלבי"ם ביאור המילות</b> (יב-יג) מלכות. אצל ה' מציין הנהגת הטבע, וגבורה וממשלה ע''י שידוד הטבע שהמושל הוא בחזקה, ע''ל כ''ב כ''ט :
<h3>{יג}</h3>
מַֽלְכוּתְךָ֗ מַלְכ֥וּת כָּל־עֹֽלָמִ֑ים וּ֝מֶֽמְשֶׁלְתְּךָ֗ בְּכָל־דּ֥וֹר וָדֽוֹר׃
<b style="color: gray;">מצודת דוד</b> כל עולמים . על כל העולמות בכל דור ודור ממשלתך עומדת בכל ימי הדורות :
<h3>{יד}</h3>
סוֹמֵ֣ךְ יְ֭הוָה לְכָל־הַנֹּפְלִ֑ים וְ֝זוֹקֵ֗ף לְכָל־הַכְּפוּפִֽים׃
<b style="color: gray;">מצודת דוד</b> סומך וגו' . לבל יגיעו עדי ארץ : לכל הכפופים . לאשר כבר כפפו קומתם עדי ארץ :
<b style="color: gray;">מצודת ציון</b> וזוקף . ענין הרמה : הכפופים . ענין השחיה למטה וכן ה' זוקף כפופים ( לקמן קמו ) :
<b style="color: gray;">תורה תמימה</b> אמר רבי יוחנן מפני מה לא נאמר נו"ן באשרי מפני שיש בה מפלתן של שונאי ישראל דכתיב נפלה לא תוסיף קום בתולת ישראל במערבא מתרצי לה הכי נפלה ולא תוסיף לנפול עוד קום בתולת ישראל אמר רב נחמן בר יצחק אפילו הכי חזר דוד וסמכן ברוח הקדש שנא' סומך ה' לכל הנופלים:<small><span style="color: gray;">ברכות ד ע"ב</span></small>
<h3>{טו}</h3>
עֵֽינֵי־כֹ֭ל אֵלֶ֣יךָ יְשַׂבֵּ֑רוּ וְאַתָּ֤ה נֽוֹתֵן־לָהֶ֖ם אֶת־אָכְלָ֣ם בְּעִתּֽוֹ׃
<b style="color: gray;">מצודת דוד</b> אליך ישברו . למלאות די מחסורם : בעתו . לכ''א בעת הצריך לו :
<b style="color: gray;">מצודת ציון</b> ישברו . ענין תקוה כמו כולם אליך ישברון ( לעיל קד ) :
<b style="color: gray;">תורה תמימה</b> ההוא דאתא לקמיה דרבי נחמיה אמר ליה במה אתה סועד א"ל בבשר שמן ויין ישן רצונך שתגלגל עמי בעדשים גלגל עמו בעדשים ומת אמר אוי לו לזה שהרגו נחמיה אדרבה אוי לו לנחמיה שהרגו לזה מיבעי ליה אלא איהו הוא דלא איבעי ליה לפנוקי נפשיה כולי האי ההוא דאתא לקמיה דרבא אמר לו במה אתה סועד אמר לו בתרנגולת פטומה ויין ישן אמר ליה ולא חיישת לדוחקא דציבורא א"ל אטו מדידהו קאכילנא מדרחמנא קאכילנא דתנינא עיני כל אליך ישברו ואתה נותן להם את אכלם בעתו בעתם לא נאמר אלא בעתו מלמד שכל אחד ואחד נותן הקב"ה פרנסתו בעתו אדהכי אתאי אחתיה דרבא דלא חזיא ליה תליסרי שני ואתיא ליה תרנגולת פטומה ויין ישן אמר מאי דקמא א"ל נענתי לך קום אכול וכו'.<small><span style="color: gray;">כתובות סז ע"ב</span></small>
<h3>{טז}</h3>
פּוֹתֵ֥חַ אֶת־יָדֶ֑ךָ וּמַשְׂבִּ֖יעַ לְכָל־חַ֣י רָצֽוֹן׃
<b style="color: gray;">רש"י</b> ומשביע לכל חי רצון . כדי פרנסתו הוא משביע את טובו ואת רצונו ואת ברכתו . רצון . אפיימנ''ט בלע''ז :
<b style="color: gray;">מצודת דוד</b> פותח . אתה פותח את ידך ומשביע לכל חי לפי רצונו ותאותו :
<b style="color: gray;">תורה תמימה</b> אמר רבי אלעזר א"ר אבינא כל האומר תהלה לדוד בכל יום שלש פעמים מובטח לו שהוא בן העולם הבא מאי טעמא אילימא משום דאתיא באל"ף בי"ת נימא אשרי תמימי דרך דאתיא בתמניא אפין אלא משום דאית ביה פותח את ידך נימא הלל הגדול דכתיב ביה נותן לחם לכל בשר אלא משום דאית ביה תרתי וכו'.<small><span style="color: gray;">ברכות ד ע"ב</span></small>
בימי רבי שמואל בר נחמני הוה כפנא ומותנא אמרי היכי נעביד ניבעי רחמי אתרתי לא אפשר אלא ליבעי רחמי אמותנא וכפנא ניסבול אמר להו ר' שמואל בר נחמני ניבעי רחמי אכפנא דכי יהיב רחמנא שובעא לחיי הוא דיהיב דכתיב פותח את ידך ומשביע לכל חי רצון ומנלן דלא מצלינן אתרתי דכתיב ונצומה ונבקשה מאלהינו על זאת מכלל דאיכא אחריתי וכו'.<small><span style="color: gray;">תענית ח ע"ב</span></small>
במערבא אמרי אף מפתח של פרנסה דכתיב פותח את ידך וגו' ור' יוחנן מאי טעמא לא קא חשיב להא אמר לך גשמים היינו פרנסה:<small><span style="color: gray;">תענית ב ע"ב</span></small>
<b style="color: gray;">מלבי"ם ביאור המילות</b> פותח. מלת רצון הוא נושא המאמר, והוא הפועל הפותח ידי ה' ובזה סר הלחץ הגדול בכתוב הזה שבא נסתר ונוכח ביחד.
<h3>{יז}</h3>
צַדִּ֣יק יְ֭הוָה בְּכָל־דְּרָכָ֑יו וְ֝חָסִ֗יד בְּכָל־מַעֲשָֽׂיו׃
<b style="color: gray;">מצודת דוד</b> צדיק . נותן צדקה למי שאין לו זכיות :
<b style="color: gray;">תורה תמימה</b> רב הונא בריה דרב יהושע חלש על רב פפא לשיולי ביה חזייה דחליש ליה עלמא אמר להו צביתו ליה זוודתא לסוף איתפח הוה מיכסיף רב פפא למיחזייה א"ל מאי חזית אמר (ליה) אין הכי הוה ואמר להו הקב"ה הואיל ולא מוקים במיליה לא תקומו בהדיה שנאמר נושא עון ועובר על פשע למי נושא עון לעובר פשע לשארית נחלתו אמר רבי אחא בר חנינא אליה וקוץ בה לשארית נחלתו ולא לכל נחלתו למי שמשים עצמו כשירים רב הונא רמי כתיב צדיק ה' בכל דרכיו וכתיב וחסיד בכל מעשיו בתחלה צדיק ולבסוף חסיד וכו'.<small><span style="color: gray;">ראש השנה יז ע"א</span></small>
<h3>{יח}</h3>
קָר֣וֹב יְ֭הוָה לְכָל־קֹרְאָ֑יו לְכֹ֤ל אֲשֶׁ֖ר יִקְרָאֻ֣הוּ בֶאֱמֶֽת׃
<b style="color: gray;">מצודת דוד</b> באמת . רוצה לומר בלב שיהיה פיו ולבו שווים ולא יכחיש הלב מאמר פיו :
<h3>{יט}</h3>
רְצוֹן־יְרֵאָ֥יו יַעֲשֶׂ֑ה וְֽאֶת־שַׁוְעָתָ֥ם יִ֝שְׁמַ֗ע וְיוֹשִׁיעֵֽם׃
<b style="color: gray;">מצודת ציון</b> שועתם . צעקתם :
<h3>{כ}</h3>
שׁוֹמֵ֣ר יְ֭הוָה אֶת־כָּל־אֹהֲבָ֑יו וְאֵ֖ת כָּל־הָרְשָׁעִ֣ים יַשְׁמִֽיד׃
<h3>{כא}</h3>
תְּהִלַּ֥ת יְהוָ֗ה יְֽדַבֶּ֫ר־פִּ֥י וִיבָרֵ֣ךְ כָּל־בָּ֭שָׂר שֵׁ֥ם קָדְשׁ֗וֹ לְעוֹלָ֥ם וָעֶֽד׃
<b style="color: gray;">רש"י</b> תהלת ה' ידבר פי . וגם כל בשר יברך את שם קדשו לעולם ועד :
<b style="color: gray;">מצודת דוד</b> ויברך כל בשר . ר''ל גם כל בשר יברכו וגו' כמוני :
<b style="color: gray;">תורה תמימה</b> אמר רב חסדא הללויה סוף פירקא רבה בר רב הונא אמר הללויה ריש פירקא אמר רב חסדא חזינא להו לתילי דבי רב חנין בר רב דכתיב בהו הללויה באמצע פירקא אלמא מספקא ליה אמר רב חנין בר רבא הכל מודים בתהלת ה' ידבר פי ויברך כל בשר שם קדשו לעולם ועד (הללויה) הללויה דבתריה ריש פירקא רשע יראה וכעס שניו יחרק ונמס תאות רשעים תאבד הללויה דבתריה ריש פירקא ושעומדים בבית ה' הללויה דבתריה ריש פירקא קראי מוסיפין אף את אלו מנחל בדרך ישתה על כן ירים ראש הללויה דבתריה ריש פירקא ראשית חכמה יראת ה' שכל טוב לכל עושיהם הללויה דבתריה ריש פירקא נימא כתנאי עד היכן הוא אומר בית שמאי אומרים עד אם הבנים שמחה ובית הלל אומרים עד חלמיש למעינו מים ותניא אידך עד היכן הוא אומר בית שמאי אומרים עד בצאת ישראל ממצרים ובית הלל אומרים עד לא לנו ה' לא לנו מאי לאו בהא קמיפלגי למ"ד עד אם הבנים שמחה סבר הללויה ריש פירקא ומאן דאמר עד בצאת ישראל סבר הללויה סוף פירקא רב חסדא מתרץ לטעמיה דכולי עלמא סברי הללויה סוף פירקא מ"ד עד בצאת ישראל שפיר ומאן דאמר עד אם הבנים שמחה עד ועד בכלל ונימא עד הללויה וכי תימא דלא ידעינן הי הללויה ונימא הללויה של אם הבנים שמחה קשיא רבה בר רב הונא מתרץ לטעמיה דכולי עלמא הללויה ריש פירקא מאן דאמר עד אם הבנים שמחה שפיר ומאן דאמר עד בצאת ישראל סבר עד ולא עד בכלל ונימא עד הללויה וכי תימא דלא ידעינן הי הללויה ונימא עד הללויה שבצאת ישראל קשיא: <small><span style="color: gray;">פסחים קיז - ע"ב</span></small>
<h2>תהילים פרק-קמו</h2>
<h3>{א}</h3>
הַֽלְלוּ־יָ֡הּ הַלְלִ֥י נַ֝פְשִׁ֗י אֶת־יְהוָֽה׃
<b style="color: gray;">מצודת דוד</b> הללויה . אתם כולכם הללו את יה וגם את נפשי הללי את ה' :
<h3>{ב}</h3>
אֲהַלְלָ֣ה יְהוָ֣ה בְּחַיָּ֑י אֲזַמְּרָ֖ה לֵֽאלֹהַ֣י בְּעוֹדִֽי׃
<b style="color: gray;">רש"י</b> אזמרה לאלהי בעודי . בעוד אני חי :
<b style="color: gray;">מצודת דוד</b> אהללה . בפה : בחיי . בעוד אני חי : אזמרה . בכלי נגון : בעודי . בעוד אני בקיומי :
<b style="color: gray;">מלבי"ם ביאור המילות</b> אהללה ה'. עיין למעלה ק''ד ההבדל בין ה' ובין אלהיך בכ''מ בתנ''ך, ובין לעולם ובין לדור ודור למעלה ל''ג י''א :
<h3>{ג}</h3>
אַל־תִּבְטְח֥וּ בִנְדִיבִ֑ים בְּבֶן־אָדָ֓ם ׀ שֶׁ֤אֵֽין ל֥וֹ תְשׁוּעָֽה׃
<b style="color: gray;">מצודת דוד</b> שאין לו . שאין בידו תשועה :
<h3>{ד}</h3>
תֵּצֵ֣א ר֭וּחוֹ יָשֻׁ֣ב לְאַדְמָת֑וֹ בַּיּ֥וֹם הַ֝ה֗וּא אָבְד֥וּ עֶשְׁתֹּנֹתָֽיו׃
<b style="color: gray;">רש"י</b> עשתונותיו . מחשבותיו :
<b style="color: gray;">מצודת דוד</b> תצא . כי כאשר תצא ממנו רוח החיוני אז ישוב אל האדמה אשר נלקח ממנה וביום ההוא אבדו כל מחשבותיו כי איננו להוציאם אל הפועל ומה א''כ בטחונו :
<b style="color: gray;">מצודת ציון</b> עשתנותיו . מחשבותיו כמו יתעשת האלהים לנו ( יונה א ) :
<h3>{ה}</h3>
אַשְׁרֵ֗י שֶׁ֤אֵ֣ל יַעֲקֹ֣ב בְּעֶזְר֑וֹ שִׂ֝בְר֗וֹ עַל־יְהוָ֥ה אֱלֹהָֽיו׃
<b style="color: gray;">רש"י</b> אשרי . מי שאל יעקב בעזרו , שהבטיחו הקדוש ברוך הוא הנה אנכי עמך ושמרתיך והשיבותיך ( בראשית כ''ח ) ולמה אשריו לפי שהוא עושה שמים וארץ ואת הים וכיון שהכל שלו יש בידו לשמרו בים וביבשה אבל מלך עו''ג אם שומרו ביבשה אינו יכול לשומרו בים :
<b style="color: gray;">מצודת דוד</b> שברו . מלת אשרי משמשת בשתים לומר אשרי למי אשר שברו על ה' :
<b style="color: gray;">מצודת ציון</b> שברו . תקותו :
<h3>{ו}</h3>
עֹשֶׂ֤ה ׀ שָׁ֘מַ֤יִם וָאָ֗רֶץ אֶת־הַיָּ֥ם וְאֶת־כָּל־אֲשֶׁר־בָּ֑ם הַשֹּׁמֵ֖ר אֱמֶ֣ת לְעוֹלָֽם׃
<b style="color: gray;">רש"י</b> השומר אמת לעולם . לסוף דורות רבים הוא מקיים ושומר אמיתת הבטחתו :
<b style="color: gray;">מצודת דוד</b> עושה שמים וגו' . וא''כ ידו בכל משלה ויכול הוא להושיע בכל מקום : השומר . הוא השומר אמיתת הבטחתו עד עולם :
<h3>{ז}</h3>
עֹשֶׂ֤ה מִשְׁפָּ֨ט ׀ לָעֲשׁוּקִ֗ים נֹתֵ֣ן לֶ֭חֶם לָרְעֵבִ֑ים יְ֝הוָ֗ה מַתִּ֥יר אֲסוּרִֽים׃
<b style="color: gray;">מצודת דוד</b> מתיר . פותח קשרי האסורים במאסר וישלחם חפשי :
<b style="color: gray;">מצודת ציון</b> לעשוקים . לנגזלים :
<b style="color: gray;">תורה תמימה</b> אמרו עליו על יוסף הצדיק בכל יום ויום היתה אשת פוטיפר משדלתו בדברים בגדים שלבשה לו שחרית לא לבשה לו ערבית בגדים שלבשה לו ערבית לא לבשה לו שחרית אמרה לו השמע לי אמר לה לאו אמרה לו הריני חובשתך בבית האסורין אמר לה ה' מתיר אסורים הריני כופפת קומתך ה' זוקף כפופים הריני מסמא את עיניך ה' פוקח עורים וכו'<small><span style="color: gray;">יומא לה ע"ב</span></small>
<h3>{ח}</h3>
יְהוָ֤ה ׀ פֹּ֘קֵ֤חַ עִוְרִ֗ים יְ֭הוָה זֹקֵ֣ף כְּפוּפִ֑ים יְ֝הוָ֗ה אֹהֵ֥ב צַדִּיקִֽים׃
<b style="color: gray;">מצודת דוד</b> זוקף כפופים . האנשים הכפופים לארץ בשפל המצב המקום ב''ה זוקף אותם לעמוד זקוף ברום המעלה :
<b style="color: gray;">מצודת ציון</b> פוקח . ענין פתיחה כמו לפקוח עינים עורות ( ישעיה מב ) :
<b style="color: gray;">תורה תמימה</b> ואמר רבה בר חיננא [סבא] משמיה דרב המתפלל כשהוא כורע כורע בברוך וכשהוא זוקף זוקף בשם אמר שמואל מאי טעמא דרב דכתיב ה' זוקף כפופים וכו'.<small><span style="color: gray;">ברכות יב ע"א</span></small>
<h3>{ט}</h3>
יְהוָ֤ה ׀ שֹׁ֘מֵ֤ר אֶת־גֵּרִ֗ים יָת֣וֹם וְאַלְמָנָ֣ה יְעוֹדֵ֑ד וְדֶ֖רֶךְ רְשָׁעִ֣ים יְעַוֵּֽת׃
<b style="color: gray;">רש"י</b> יעודד . לשון כח :
<b style="color: gray;">מצודת דוד</b> יעות . עושה דרכם מעוות ומעוקם למען יכשל רוצה לומר נותן בלבם ללכת בדרך הרע להם :
<b style="color: gray;">מצודת ציון</b> יעודד . ענין רוממות וחוזק כמו ואנחנו קמנו ונתעודד ( לעיל כ ) . יעות . מלשון עיוות ועקום :
<h3>{י}</h3>
יִמְלֹ֤ךְ יְהוָ֨ה ׀ לְעוֹלָ֗ם אֱלֹהַ֣יִךְ צִ֭יּוֹן לְדֹ֥ר וָדֹ֗ר הַֽלְלוּ־יָֽהּ׃
<b style="color: gray;">רש"י</b> ימלך ה' לעולם . יקיים את מלכותו בשמירת בניו :
<b style="color: gray;">מצודת דוד</b> ימלוך וגו' . וחזר ופי' אלהיך השוכן בציון הוא ימלוך לדור ודור : הללויה . לכן אתם כולכם הללו את יה :
<h2>תהילים פרק-קמז</h2>
<h3>{א}</h3>
הַ֥לְלוּ יָ֨הּ ׀ כִּי־ט֭וֹב זַמְּרָ֣ה אֱלֹהֵ֑ינוּ כִּֽי־נָ֝עִים נָאוָ֥ה תְהִלָּֽה׃
<b style="color: gray;">רש"י</b> כי טוב זמרה . כי טוב לזמר לו :
<b style="color: gray;">מצודת דוד</b> כי טוב . כי הוא טוב : זמרה אלהינו . זמרה לאלהינו : כי נעים וגו' . על כי הוא נעים לזה נאוה לו תהלה :
<b style="color: gray;">מצודת ציון</b> נאוה . מלשון נאה ויפה כמו לישרים נאוה תהלה ( לעיל לג ) :
<h3>{ב}</h3>
בּוֹנֵ֣ה יְרוּשָׁלִַ֣ם יְהוָ֑ה נִדְחֵ֖י יִשְׂרָאֵ֣ל יְכַנֵּֽס׃
<b style="color: gray;">מצודת דוד</b> בונה . הוא הבונה לעתיד את ירושלים ואת ישראל הנדחים בקצה הארץ יכנס אליה :
<b style="color: gray;">מצודת ציון</b> יכנס . מלשון הכנסה ואסיפה וכן והמסכה צרה כהתכנס ( ישעיה נח ) :
<b style="color: gray;">תורה תמימה</b> א"ר ששת פתח ברחם על עמך ישראל חותם במושיע ישראל פתח ברחם על ירושלים חותם בבונה ירושלים ורב נחמן אמר אפי' פתח ברחם על ישראל חותם בבונה ירושלים משום שנאמר בונה ירושלים ה' נדחי ישראל יכנס אימתי בונה ירושלים ה' בזמן שנדחי ישראל יכנס וכו'.<small><span style="color: gray;">ברכות מט ע"א</span></small>
<b style="color: gray;">מלבי"ם ביאור המילות</b> נדחי ישראל יכנס. יש הבדל בין אסף ובין כנס, שהכונס הוא לתוך מקום משומר (יחזקאל כ''ב כ''א) ובאמת הקיבוץ והאסיפה של הגליות יהיה קודם בנין ירושלים כמ''ש בכ''מ (וחז''ל נחלקו בזה באמת) רק אחר שיבנה ירושלים יכנס אותם למקום מחיצות עיר חומה דלתים ובריח, שזה ענין הכינוס :
<h3>{ג}</h3>
הָ֭רֹפֵא לִשְׁב֣וּרֵי לֵ֑ב וּ֝מְחַבֵּ֗שׁ לְעַצְּבוֹתָֽם׃
<b style="color: gray;">מצודת דוד</b> הרופא . הוא הרופא למי שלבו נשבר מרוב התוגה : ומחבש . עושה תחבושת לעצבותם ר''ל מעביר העצבון :
<b style="color: gray;">מצודת ציון</b> ומחבש . ענין קשירת המטלית על המכה כמו ולנשברת תחבש ( יחזקאל ל''ד ) :
<h3>{ד}</h3>
מוֹנֶ֣ה מִ֭סְפָּר לַכּוֹכָבִ֑ים לְ֝כֻלָּ֗ם שֵׁמ֥וֹת יִקְרָֽא׃
<b style="color: gray;">מצודת דוד</b> מונה וגו' . ר''ל יודע הוא מספרם וקורא להם שמות לכ''א שם הנאה לו :
<b style="color: gray;">מצודת ציון</b> מונה . מלשון מנין :
<b style="color: gray;">תורה תמימה</b> אמר ליה כופר לרבן גמליאל כתיב מונה מספר לכוכבים מאי רבותיה אנא מצינא למימנא כוכבי אייתי חבושי שדינהו בארבילא וקא מהדר להו אמר ליה מנינהו א"ל אוקמינהו א"ל רקיע נמי הכי הדרא איכא דאמרי הכי א"ל מני לי כוכבי א"ל אימא לי ככיך ושיניך כמה הוה שדא ידיה לפומיה וקא מני להו א"ל דאיכא בפומיך לא ידעת דאיכא ברקיעא ידעת וכו'.<small><span style="color: gray;">סנהדרין לט ע"א</span></small>
<b style="color: gray;">מלבי"ם ביאור המילות</b> מונה וכו'. עמ''ש ישעיה מ' :
<h3>{ה}</h3>
גָּד֣וֹל אֲדוֹנֵ֣ינוּ וְרַב־כֹּ֑חַ לִ֝תְבוּנָת֗וֹ אֵ֣ין מִסְפָּֽר׃
<b style="color: gray;">מצודת דוד</b> לתבונתו . לדברים שיש בהם תבונה הנמצאים אצלו אין מספר להם כי רבו מאד :
<b style="color: gray;">תורה תמימה</b> רב חיננא בר פפא רמי כתיב שדי לא מצאנוהו שגיא כח וכתיב גדול אדונינו ורב כח וכתיב ימינך ה' נאדרי בכח לא קשיא כאן בשעת הדין כאן בשעת מלחמה וכו'.<small><span style="color: gray;">עבודה זרה ד ע"א</span></small>
<h3>{ו}</h3>
מְעוֹדֵ֣ד עֲנָוִ֣ים יְהוָ֑ה מַשְׁפִּ֖יל רְשָׁעִ֣ים עֲדֵי־אָֽרֶץ׃
<b style="color: gray;">מצודת ציון</b> מעודד . ענין רוממות וחוזק : עדי ארץ . עד ארץ :
<h3>{ז}</h3>
עֱנ֣וּ לַיהוָ֣ה בְּתוֹדָ֑ה זַמְּר֖וּ לֵאלֹהֵ֣ינוּ בְכִנּֽוֹר׃
<b style="color: gray;">מצודת דוד</b> ענו . הרימו קול לה' בהודא' על הטוב' :
<b style="color: gray;">מצודת ציון</b> ענו . ענין הרמת קול כמו וענו הלוים וגו' קול רם ( דברים כז ) :
<b style="color: gray;">מלבי"ם ביאור המילות</b> ענו לה'. עי' פסוק א' :
<h3>{ח}</h3>
הַֽמְכַסֶּ֬ה שָׁמַ֨יִם ׀ בְּעָבִ֗ים הַמֵּכִ֣ין לָאָ֣רֶץ מָטָ֑ר הַמַּצְמִ֖יחַ הָרִ֣ים חָצִֽיר׃
<b style="color: gray;">מצודת דוד</b> הרים . לפי שא''א לחרוש ולזרוע שם בעבור הגובה לזה מצמיח שם חציר למאכל בהמה :
<b style="color: gray;">מצודת ציון</b> בעבים . בעננים : חציר . דשא ועשב :
<h3>{ט}</h3>
נוֹתֵ֣ן לִבְהֵמָ֣ה לַחְמָ֑הּ לִבְנֵ֥י עֹ֝רֵ֗ב אֲשֶׁ֣ר יִקְרָֽאוּ׃
<b style="color: gray;">רש"י</b> לחמה . מאכלה : לבני עורב . פירשו רבותינו שהוא אכזרי על בניו והקב''ה מרחם עליהם ומזמין להם יתושין מתוך צואתם ונכנסין לתוך פיהם :
<b style="color: gray;">מצודת דוד</b> לחמה . חציר ההרים : לבני עורב וגו' . נותן מזון לבני עורב הקטנים אשר יצעקו בעבור חסרון המזון וזו על כי המה לבנים בקטנותם חושבים אבותיהם שאינם בניהם בעבור שינוי מראות הנוצות ואינם חוששים לזונם והקב''ה מזמין להם יתושים מתוך צואתם ואוכלים אותם :
<b style="color: gray;">תורה תמימה</b> ולימא עורבא בעי בניה וההוא גברא לא בעי בניה ועורבא בעי בניה והכתיב לבני עורב אשר יקראו לא קשיא הא בחיורי הא באוכמי וכו'<small><span style="color: gray;">כתובות מט ע"ב</span></small>
<b style="color: gray;">מלבי"ם ביאור המילות</b> (ט-י) אשר יקראו. יכריזו ויפרסמו המאמר הלז, והוא שלא בגבורת הסוס יחפץ, וכבר בארתי בס' התו''ה (ויקרא סי' כ''ו) שהרצון מורה על בחירה השכליית בדבר שהוא טוב, והחפץ מורה שיתאוה אל הדבר מצד נטיה נפשיית, ובגבורת הסוס בודאי לא ירצה מצד הטוב, לכן אמר שלא יחפוץ, ובשוקי האיש אמר שלא ירצה כי אין בו דבר טוב :
<h3>{י}</h3>
לֹ֤א בִגְבוּרַ֣ת הַסּ֣וּס יֶחְפָּ֑ץ לֹֽא־בְשׁוֹקֵ֖י הָאִ֣ישׁ יִרְצֶֽה׃
<b style="color: gray;">רש"י</b> לא בגבורת הסוס יחפץ . הקב''ה : לא בשוקי האיש ירצה . ולא בקלות מרוצת שוקי האיש ירצה :
<b style="color: gray;">מצודת דוד</b> לא בגבורת . אינו חפץ במי שתולה בטחונו בגבורת הסוס לרוץ ולרדוף במלחמה : לא בשוקי . לא ירצה במי שבוטח בחוזק שוקיו לרוץ רגלי :
<b style="color: gray;">מצודת ציון</b> בשוקי . שוק הרגל :
<h3>{יא}</h3>
רוֹצֶ֣ה יְ֭הוָה אֶת־יְרֵאָ֑יו אֶת־הַֽמְיַחֲלִ֥ים לְחַסְדּֽוֹ׃
<b style="color: gray;">מצודת דוד</b> רוצה . רק רוצה ה' ביריאיו וחוזר ומפרש שהם המיחלים לחסדו ואינם בוטחים בעצמם בחוזק השוק או בגבורת הסוס כי הבוטח באלו מסיר יראת ה' מעל פניו :
<b style="color: gray;">מצודת ציון</b> המיחלים . המקוים :
<h3>{יב}</h3>
שַׁבְּחִ֣י יְ֭רוּשָׁלִַם אֶת־יְהוָ֑ה הַֽלְלִ֖י אֱלֹהַ֣יִךְ צִיּֽוֹן׃
<b style="color: gray;">מצודת דוד</b> שבחי ירושלים . יושבי ירושלים : ציון . אתם יושבי ציון הללו את אלהיך :
<b style="color: gray;">מלבי"ם ביאור המילות</b> שבחי. ההבדל בין שבח ותהלה למעלה קי''ז, ובין ה' ובין אלהינו בכל התנ''ך, ובין ציון וירושלים ישעיה סי' מ''א ובכ''מ בתנ''ך :
<h3>{יג}</h3>
כִּֽי־חִ֭זַּק בְּרִיחֵ֣י שְׁעָרָ֑יִךְ בֵּרַ֖ךְ בָּנַ֣יִךְ בְּקִרְבֵּֽךְ׃
<b style="color: gray;">מצודת דוד</b> כי חזק . ולא יוכל האויב לכבשה מעתה : ברך . הוא ברך את הבנים אשר בקרבך ר''ל שיהו הבנים מרובים ויתגברו על האויב :
<b style="color: gray;">מצודת ציון</b> בריחי . כעין מטה ישימו אותו ברוחב השער לסגרו :
<h3>{יד}</h3>
הַשָּׂם־גְּבוּלֵ֥ךְ שָׁל֑וֹם חֵ֥לֶב חִ֝טִּ֗ים יַשְׂבִּיעֵֽךְ׃
<b style="color: gray;">רש"י</b> חלב חטים . טוב חטים שמנים :
<b style="color: gray;">מצודת דוד</b> השם גבולך . בגבולך שם שלום כי לא תבוא אליך מלחמה : חלב וגו' . ולא יאכלם האויב :
<b style="color: gray;">מצודת ציון</b> חלב . מיטב כמו ואכלו את חלב הארץ ( בראשית מה ) :
<b style="color: gray;">תורה תמימה</b> אמר רב יהודה לעולם יהא אדם זהיר בתבואה בתוך ביתו שאין מריבה מצויה בתוך ביתו של אדם אלא על עסקי תבואה שנאמר השם גבולך שלום חלב חטים ישביעך אמר רב פפא היינו דאמרי אינשי כמשלם שערי מכדא נקיש ואתי תיגרא בביתא וכו'.<small><span style="color: gray;">בבא מציעא נט ע"א</span></small>
א"ר חייא בר אבא הרואה חטים בחלום ראה שלום שנאמר השם גבולך שלום חלב חטים ישביעך וכו'.<small><span style="color: gray;">ברכות נז ע"א</span></small>
<h3>{טו}</h3>
הַשֹּׁלֵ֣חַ אִמְרָת֣וֹ אָ֑רֶץ עַד־מְ֝הֵרָ֗ה יָר֥וּץ דְּבָרֽוֹ׃
<b style="color: gray;">מצודת דוד</b> אמרתו . הוא המטר הבא במאמר פיו : עד מהרה . כאשר ישלחנו ירוץ מהרה לעשות שליחותו :
<b style="color: gray;">מצודת ציון</b> ירוץ . ענין מהירות ההליכה :
<b style="color: gray;">מלבי"ם ביאור המילות</b> ירוץ דברו. הוא מ''ש ישלח דברו וימסם. והדיבור הוא פי' של האמירה, כמ''ש בס' התו''ה (ויקרא ס' ג') שיפרש הגזרה ויתקנה :
<h3>{טז}</h3>
הַנֹּתֵ֣ן שֶׁ֣לֶג כַּצָּ֑מֶר כְּ֝פ֗וֹר כָּאֵ֥פֶר יְפַזֵּֽר׃
<b style="color: gray;">רש"י</b> כפור . גליז''א בלע''ז :
<b style="color: gray;">מצודת דוד</b> כצמר . לבן כצמר ועם שהצמר הוא פחות ממנו בלובן עם כל זה המשילו לצמר על כי אין מה בארץ יותר לבן מצמר להמשיל אליו וכן וקולו כקול מים רבים ( יחזקאל מג ) וכמוהו רבים : כפור . הוא הנופל מן השמים בשחר בזמן הקור המפוזר ע''פ האדמה כאפר המפוזר ולפי שאין הכפור לבן כמו השלג לכן דמהו לאפר :
<b style="color: gray;">מצודת ציון</b> כפור . כמו שלג נופל הוא בשחר בימי הקור וכן וכפור שמים מי ילדו ( איוב לח ) :
<h3>{יז}</h3>
מַשְׁלִ֣יךְ קַֽרְח֣וֹ כְפִתִּ֑ים לִפְנֵ֥י קָ֝רָת֗וֹ מִ֣י יַעֲמֹֽד׃
<b style="color: gray;">רש"י</b> משליך קרחו כפתים . המים מגלידים ונעשין פתיתין פתיתין , ומדרש אגדה כפתים הכל לפי משא הבריות העני לפי חוסר מלבושיו מיקל עליו : מי יעמוד . שלא יהא צונן בקרתו :
<b style="color: gray;">מצודת דוד</b> משליך קרחו כפתים . ר''ל מקריש כל פני המים וכאילו השליך חתיכת קרח לכסות כל רוחב המים וארכו : לפני קרתו . לפני הקור הבא בגבורתו מי יוכל להתקיים אם לא יתחמם מדברים המחממים :
<b style="color: gray;">מצודת ציון</b> קרחו . הוא הגליד הנקפה והנקרש על פני המים בימי הקור וכן מבטן מי יצא הקרח ( שם ) : כפתים . ענין חתיכות כמו פתות אותה פתים ( ויקרא ב ) : קרתו . מלשון קור וצנה :
<h3>{יח}</h3>
יִשְׁלַ֣ח דְּבָר֣וֹ וְיַמְסֵ֑ם יַשֵּׁ֥ב ר֝וּח֗וֹ יִזְּלוּ־מָֽיִם׃
<b style="color: gray;">רש"י</b> ישלח דברו וימסם . לאותם פתים : ישב רוחו . רוח מערבי להשבית הקרח ויזלו מים :
<b style="color: gray;">מצודת דוד</b> ישלח דברו . ר''ל ישלח המטר או חום השמש והם ממסים את השלג והכפור והקרח וכשהוא מנשב רוחו ימסו ויזלו מים :
<b style="color: gray;">מצודת ציון</b> וימסם . מלשון המסה והמגה : ישב . מלשון נשיבה והפחה כמו כי רוח ה' נשבה בו ( ישעיה מ ) : יזלו . מלשון הזלה ונטיפה :
<h3>{יט}</h3>
מַגִּ֣יד (דברו) [דְּבָרָ֣יו] לְיַעֲקֹ֑ב חֻקָּ֥יו וּ֝מִשְׁפָּטָ֗יו לְיִשְׂרָאֵֽל׃
<b style="color: gray;">מצודת דוד</b> מגיד וגו' . מוסב על מלת שבחי שאמר בתחלת הענין לומר שבחי את ה' על שהוא מגיד דברי תורה ליעקב : חוקיו וכו' . כפל הדבר במ''ש :
<b style="color: gray;">מלבי"ם ביאור המילות</b> יעקב, ישראל. התבאר למעלה (י''ד ז') :
<h3>{כ}</h3>
לֹ֘א עָ֤שָׂה כֵ֨ן ׀ לְכָל־גּ֗וֹי וּמִשְׁפָּטִ֥ים בַּל־יְדָע֗וּם הַֽלְלוּ־יָֽהּ׃
<b style="color: gray;">מצודת דוד</b> לא עשה כן . ליתן להם דברי התורה ולא הודיע להם את המשפטים כ''א לישראל לבדם : הללויה . לזה הללו את יה :
<b style="color: gray;">מצודת ציון</b> בל . עניינו כמו לא :
<b style="color: gray;">תורה תמימה</b> ואמר רבי אמי אין מוסרין דברי תורה לעובד כוכבים שנאמר לא עשה כן לכל גוי ומשפטים בל ידעום וכו'.<small><span style="color: gray;">חגיגה יג ע"א</span></small>
<h2>תהילים פרק-קמח</h2>
<h3>{א}</h3>
הַ֥לְלוּ יָ֨הּ ׀ הַֽלְל֣וּ אֶת־יְ֭הוָה מִן־הַשָּׁמַ֑יִם הַֽ֝לְל֗וּהוּ בַּמְּרוֹמִֽים׃
<b style="color: gray;">מצודת דוד</b> הללויה , הללו את ה' . ואמרו הללו את ה' מן השמים ר''ל מן השמים ישמע קול ההלול : הללוהו . הללו אותו בשמי מרום וכפל הדבר במ''ש :
<h3>{ב}</h3>
הַֽלְל֥וּהוּ כָל־מַלְאָכָ֑יו הַֽ֝לְל֗וּהוּ כָּל־(צבאו) [צְבָאָֽיו]:
<b style="color: gray;">מצודת דוד</b> כל מלאכיו . בתחלה אמר דרך כלל שיהללו לה' בשמי מרום ועתה פרטם מי הם אשר יהללוהו : כל צבאיו . הם הגלגלים והמזלות :
<b style="color: gray;">מלבי"ם ביאור המילות</b> מלאכיו. צבאיו, וכן למעלה ק''ג :
<h3>{ג}</h3>
הַֽ֭לְלוּהוּ שֶׁ֣מֶשׁ וְיָרֵ֑חַ הַ֝לְל֗וּהוּ כָּל־כּ֥וֹכְבֵי אֽוֹר׃
<b style="color: gray;">רש"י</b> כוכבי אור . כוכבי לילה :
<b style="color: gray;">מצודת דוד</b> כוכבי אור . הם חמשה כוכבי לכת המאירים יותר משאר הכוכבים :
<b style="color: gray;">תורה תמימה</b> מאי אור רב הונא אמר נגהי ורב יהודה אמר לילי קא סלקא דעתך דמאן דאמר נגהי נגהי ממש ומאן דאמר לילי לילי ממש... מיתיבי הללוהו כל כוכבי אור אלמא אור אורתא הוא הכי קאמר הללוהו כל כוכבים המאירים אלא מעתה כוכבים המאירים הוא דבעו שבוחי שאינן מאירין לא בעו שבוחי והא כתיב הללוהו כל צבאיו אלא הא קמ"ל דאור דכוכבים נמי אור הוא למאי נפקא מינה לנודר מן האור וכו'.<small><span style="color: gray;">פסחים ב ע"א</span></small>
<h3>{ד}</h3>
הַֽ֭לְלוּהוּ שְׁמֵ֣י הַשָּׁמָ֑יִם וְ֝הַמַּ֗יִם אֲשֶׁ֤ר ׀ מֵעַ֬ל הַשָּׁמָֽיִם׃
<b style="color: gray;">מצודת דוד</b> שמי השמים . הם השמים העליונים אשר מעל השמים : מעל השמים . מעל השמים התחתונים :
<h3>{ה}</h3>
יְֽ֭הַֽלְלוּ אֶת־שֵׁ֣ם יְהוָ֑ה כִּ֤י ה֭וּא צִוָּ֣ה וְנִבְרָֽאוּ׃
<b style="color: gray;">מצודת דוד</b> יהללו . כולם יהללו את ה' כי הוא צוה שיהיו נבראים והנה נבראו :
<h3>{ו}</h3>
וַיַּעֲמִידֵ֣ם לָעַ֣ד לְעוֹלָ֑ם חָק־נָ֝תַ֗ן וְלֹ֣א יַעֲבֽוֹר׃
<b style="color: gray;">רש"י</b> חק נתן . בהם , זה ישמש ביום וזה ישמש בלילה ולא יעבור אותו חק :
<b style="color: gray;">מצודת דוד</b> ויעמידם . הוא מעמיד אותם לעולם : חק נתן . לכל אחד נתן חוק מתי ישמש זה ומתי ישמש זה ולא יעבור החוק ההוא :
<b style="color: gray;">מצודת ציון</b> לעד לעולם . כפל המלה בשמות נרדפים וכן אדמת עפר ( דניאל יב ) : חק . עניינו כמו גזרה :
<h3>{ז}</h3>
הַֽלְל֣וּ אֶת־יְ֭הוָה מִן־הָאָ֑רֶץ תַּ֝נִּינִ֗ים וְכָל־תְּהֹמֽוֹת׃
<b style="color: gray;">רש"י</b> תנינים . דגים גדולים :
<b style="color: gray;">מצודת דוד</b> הללו וגו' . ר''ל אמרו מן הארץ ישמע קול ההלול : תנינים . עתה פרטם מי הם אשר יהללו בארץ ואמר התנינים וכל השוכנים בתהומות :
<b style="color: gray;">מצודת ציון</b> תנינים . הן מין דגים גדולים שבים : תהומות . עומק הים :
<b style="color: gray;">תורה תמימה</b> מיד פתח ר"א בן ערך במעשה המרכבה ודרש וירדה אש מן השמים וסיבבה כל האילנות שבשדה פתחו כולן ואמרו שירה מה שירה אמרו הללו את ה' מן הארץ תנינים וכל תהומות עץ פרי וכל ארזים הללויה נענה מלאך מן האש ואמר הן הן מעשה המרכבה וכו'.<small><span style="color: gray;">חגיגה יד ע"ב</span></small>
ומנלן דאיקרי שמים שנאמר השקיפה ממעון קדשך מן השמים מכון שבו אוצרות שלג ואוצרות ברד ועליית טללים רעים ועליית אגלים וחדרה של סופה [וסערה] ומערה של קיטור ודלתותיהן אש שנאמר יפתח ה' לך את אוצרו הטוב הני ברקיעא איתנהו הני בארעא איתנהו דכתיב הללו את ה' מן הארץ תנינים וכל תהומות אש וברד שלג וקיטור רוח סערה עושה דברו וכו'.<small><span style="color: gray;">חגיגה יב ע"ב</span></small>
<h3>{ח}</h3>
אֵ֣שׁ וּ֭בָרָד שֶׁ֣לֶג וְקִיט֑וֹר ר֥וּחַ סְ֝עָרָ֗ה עֹשָׂ֥ה דְבָרֽוֹ׃
<b style="color: gray;">רש"י</b> וברד . גלצ''א בלע''ז : שלג . נייף בלע''ז : וקיטור . ענין שואה שקורין ברואינ''ה בלע''ז : רוח סערה . העושה את דברו ושליחותו , ואמרו רבותינו שהדברים הללו היו תחלתם גנוזים בשמים ובא דוד והורידן לארץ לפי שהם מיני פורעניות ואין נאה להם להיות גנוזין במגוריו של הקב''ה :
<b style="color: gray;">מצודת דוד</b> עושה דברו . המקיים גזרתו לעקור ארזים ולהפך הפינות וכדומה :
<b style="color: gray;">מצודת ציון</b> וקיטור . הוא האד העולה מן הארץ דומה הוא לעשן :
<h3>{ט}</h3>
הֶהָרִ֥ים וְכָל־גְּבָע֑וֹת עֵ֥ץ פְּ֝רִ֗י וְכָל־אֲרָזִֽים׃
<b style="color: gray;">מצודת דוד</b> וכל גבעות . הם ההרים הנמוכים : עץ פרי . אילני פירות :
<h3>{י}</h3>
הַֽחַיָּ֥ה וְכָל־בְּהֵמָ֑ה רֶ֝֗מֶשׂ וְצִפּ֥וֹר כָּנָֽף׃
<b style="color: gray;">מצודת דוד</b> רמש . הם קטני החיות : וצפור כנף . כל עוף בעלי כנפים :
<b style="color: gray;">מצודת ציון</b> רמש . ענין הזזה ממקום למקום וכן שם רמש ואין מספר ( לעיל קד ) :
<b style="color: gray;">תורה תמימה</b> עוף טמא פטור מלשלח: מנה"מ א"ר יצחק דאמר קרא כי יקרא קן צפור לפניך עוף משמע לן בין טהור בין טמא צפור טהור אשכחן דאיקרי צפור טמא לא אשכחן דאיקרי צפור וכו' ת"ש החיה וכל בהמה רמש וצפור כנף מאי לאו צפור בין טהור בין טמא וכנף חגבים לא צפור טהור כנף טמא וחגבים וכו'.<small><span style="color: gray;">חולין קלט ע"ב</span></small>
<h3>{יא}</h3>
מַלְכֵי־אֶ֭רֶץ וְכָל־לְאֻמִּ֑ים שָׂ֝רִ֗ים וְכָל־שֹׁ֥פְטֵי אָֽרֶץ׃
<b style="color: gray;">מצודת ציון</b> לאמים . עמים :
<h3>{יב}</h3>
בַּחוּרִ֥ים וְגַם־בְּתוּל֑וֹת זְ֝קֵנִ֗ים עִם־נְעָרִֽים׃
<h3>{יג}</h3>
יְהַלְל֤וּ ׀ אֶת־שֵׁ֬ם יְהוָ֗ה כִּֽי־נִשְׂגָּ֣ב שְׁמ֣וֹ לְבַדּ֑וֹ ה֝וֹד֗וֹ עַל־אֶ֥רֶץ וְשָׁמָֽיִם׃
<b style="color: gray;">מצודת דוד</b> יהללו . כולם יהללו את שם ה' : כי נשגב . כי לבד שמו הוא חזק ואין בכולם ערוך אליו : הודו . הדרו נאה על ארץ ושמים :
<h3>{יד}</h3>
וַיָּ֤רֶם קֶ֨רֶן ׀ לְעַמּ֡וֹ תְּהִלָּ֤ה לְֽכָל־חֲסִידָ֗יו לִבְנֵ֣י יִ֭שְׂרָאֵל עַֽם־קְרֹב֗וֹ הַֽלְלוּ־יָֽהּ׃
<b style="color: gray;">מצודת דוד</b> וירם . הוא ירומם קרן ממשלה לעמו וירבה תהלה לכל חסידיו עם הקרוב לה' . הללויה . ולזה מעתה הללו את יה :
<b style="color: gray;">מצודת ציון</b> קרן . השאילו המלה ההיא להתחזקות וממשלה על כי בעלי הקרן יתחזקו בו בהלחמם עם מי :
<h2>תהילים פרק-קמט</h2>
<h3>{א}</h3>
הַ֥לְלוּ יָ֨הּ ׀ שִׁ֣ירוּ לַֽ֭יהוָה שִׁ֣יר חָדָ֑שׁ תְּ֝הִלָּת֗וֹ בִּקְהַ֥ל חֲסִידִֽים׃
<b style="color: gray;">מצודת דוד</b> תהלתו . שבחו יסופר בקהל חסידים :
<h3>{ב}</h3>
יִשְׂמַ֣ח יִשְׂרָאֵ֣ל בְּעֹשָׂ֑יו בְּנֵֽי־צִ֝יּ֗וֹן יָגִ֥ילוּ בְמַלְכָּֽם׃
<b style="color: gray;">מצודת דוד</b> בעושיו . בעזר מי שהגדיל אותו :
<b style="color: gray;">מצודת ציון</b> בעושיו . בהמגדל ומרומם אותנו כמו הוא עשנו ( לעיל ק ) : יגילו . ישמחו :
<b style="color: gray;">מלבי"ם ביאור המילות</b> ישמח, יגילו. עיין הבדלם למעלה (כ''ב ב').
<h3>{ג}</h3>
יְהַֽלְל֣וּ שְׁמ֣וֹ בְמָח֑וֹל בְּתֹ֥ף וְ֝כִנּ֗וֹר יְזַמְּרוּ־לֽוֹ׃
<b style="color: gray;">מצודת ציון</b> במחול בתוף וכנור . שמות כלי נגון :
<h3>{ד}</h3>
כִּֽי־רוֹצֶ֣ה יְהוָ֣ה בְּעַמּ֑וֹ יְפָאֵ֥ר עֲ֝נָוִ֗ים בִּישׁוּעָֽה׃
<b style="color: gray;">מצודת דוד</b> כי רוצה . עתה נראה לכל כי רוצה ה' בעמו ואת הענוים יפאר בישועה :
<b style="color: gray;">מצודת ציון</b> יפאר . מלשון פאר ויופי :
<h3>{ה}</h3>
יַעְלְז֣וּ חֲסִידִ֣ים בְּכָב֑וֹד יְ֝רַנְּנ֗וּ עַל־מִשְׁכְּבוֹתָֽם׃
<b style="color: gray;">מצודת דוד</b> בכבוד . בעבור כבוד הבא לה' : על משכבותם . על מנוחתם כי על המשכב ינוח האדם ור''ל ירננו לה' כשיהיו בארצם במנוחה :
<b style="color: gray;">מצודת ציון</b> יעלזו . ישמחו :
<b style="color: gray;">תורה תמימה</b> א"ר יצחק כל הקורא ק"ש על מטתו כאלו אוחז חרב של שתי פיות בידו שנאמר רוממות אל בגרונם וחרב פיפיות בידם מאי משמע אמר מר זוטרא ואיתימא רב אשי מרישא דענינא דכתיב יעלזו חסידים בכבוד ירננו על משכבותם וכתיב בתריה רוממות אל בגרונם וחרב פיפיות בידם.<small><span style="color: gray;">ברכות ה ע"א</span></small>
<h3>{ו}</h3>
רוֹמְמ֣וֹת אֵ֭ל בִּגְרוֹנָ֑ם וְחֶ֖רֶב פִּֽיפִיּ֣וֹת בְּיָדָֽם׃
<b style="color: gray;">רש"י</b> רוממות אל בגרונם . והם לחרב פיפיות בידם :
<b style="color: gray;">מצודת דוד</b> רוממות אל בגרונם . בגרונם יספרו רוממות האל וזה תהיה לחרב פיפיות בידם ר''ל עי''ז תגברו על האויב כאלו אחזו בידם חרב בעלת שתי פיות חדודה משתי הצדדים :
<b style="color: gray;">מצודת ציון</b> בגרונם . בצוארם : פיפיות . חדוד החרב נקרא פה כמו ולה שתי פיות ( שופטים ג ) :
<h3>{ז}</h3>
לַעֲשׂ֣וֹת נְ֭קָמָה בַּגּוֹיִ֑ם תּֽ֝וֹכֵחֹ֗ת בַּל־אֻמִּֽים׃
<b style="color: gray;">מצודת ציון</b> תוכחות . ענין משפט יסורים כמו והוכח במכאוב ( איוב לג ) :
<b style="color: gray;">מלבי"ם ביאור המילות</b> בגוים, בלאומים. למעלה (ב' ב') :
<h3>{ח}</h3>
לֶאְסֹ֣ר מַלְכֵיהֶ֣ם בְּזִקִּ֑ים וְ֝נִכְבְּדֵיהֶ֗ם בְּכַבְלֵ֥י בַרְזֶֽל׃
<b style="color: gray;">רש"י</b> בזקים . שרשראות :
<b style="color: gray;">מצודת דוד</b> ונכבדיהם . המכובדים שבהם :
<b style="color: gray;">מצודת ציון</b> לאסור . ענין קשירת המאסר : בזקים . מין כבלים ושלשלאות כמו והוא אסור בזקים ( ירמיה מ' ) : בכבלי . כעין שלשלאות :
<b style="color: gray;">תורה תמימה</b> אמר רבה בר בר חנה א"ר יוחנן ג' בסילקאות הן של מלכי עובדי כוכבים ושל מרחצאות ושל אוצרות אמר רבא ב' להיתר ואחד לאיסור וסימן לאסור מלכיהם בזיקים ואיכא דאמרי אמר רבא כולם להיתר והתנן אין בונין עמהן בסילקי גרדום איצטדייא ובימה אימא של גרדום ושל איצטדייא ושל בימה וכו'.<small><span style="color: gray;">עבודה זרה טז ע"ב</span></small>
<h3>{ט}</h3>
לַעֲשׂ֤וֹת בָּהֶ֨ם ׀ מִשְׁפָּ֬ט כָּת֗וּב הָדָ֣ר ה֭וּא לְכָל־חֲסִידָ֗יו הַֽלְלוּ־יָֽהּ׃
<b style="color: gray;">רש"י</b> משפט כתוב . ונתתי את נקמתי באדום וגומר ( יחזקאל כ''ה ) , ואם תאמר עדיין לא נולד יחזקאל כשאמר דוד זאת נתנבא דוד על קץ הגאולה וכשיבא הקץ כבר כתוב הוא המשפט זה ימים רבים :
<b style="color: gray;">מצודת דוד</b> משפט כתוב . המשפט הכתוב ואף שבימי דוד עדיין לא היה כתוב מ''מ אמר כתוב שבימי הגאולה כבר יהיה כתוב : הדר הוא . המשפט הזה יהיה להדר לכל חסידיו : הללויה . לכן הללו את יה :
<b style="color: gray;">מצודת ציון</b> הדר . ענין יופי :
<h2>תהילים פרק-קנ</h2>
<h3>{א}</h3>
הַ֥לְלוּ יָ֨הּ ׀ הַֽלְלוּ־אֵ֥ל בְּקָדְשׁ֑וֹ הַֽ֝לְל֗וּהוּ בִּרְקִ֥יעַ עֻזּֽוֹ׃
<b style="color: gray;">מצודת דוד</b> הללויה . הללו את יה ואמרו הללו את האל במקום קדשו והוא עולם המלאכים : ברקיע עוזו . הוא עולם הגלגלים כי שם נראה עוז וחזקו של המקום :
<b style="color: gray;">מצודת ציון</b> עזו . ענין חוזק :
<h3>{ב}</h3>
הַֽלְל֥וּהוּ בִגְבוּרֹתָ֑יו הַֽ֝לְל֗וּהוּ כְּרֹ֣ב גֻּדְלֽוֹ׃
<b style="color: gray;">מצודת דוד</b> בגבורותיו . בספור גבורותיו : כרוב גודלו . ר''ל כמו שגדולתו מרובה כן הללוהו הרבה :
<h3>{ג}</h3>
הַֽ֭לְלוּהוּ בְּתֵ֣קַע שׁוֹפָ֑ר הַֽ֝לְל֗וּהוּ בְּנֵ֣בֶל וְכִנּֽוֹר׃
<b style="color: gray;">תורה תמימה</b> הני עשרה מלכיות כנגד מי אמר (רבי) כנגד עשרה הלולים שאמר דוד בספר תהלים הלולים טובא הוו הנך דכתיב בהו הללוהו בתקע שופר רב יוסף אמר כנגד עשרת הדברות שנאמרו לו למשה בסיני וכו'.<small><span style="color: gray;">ראש השנה לב ע"א</span></small>
<h3>{ד}</h3>
הַֽ֭לְלוּהוּ בְתֹ֣ף וּמָח֑וֹל הַֽ֝לְל֗וּהוּ בְּמִנִּ֥ים וְעוּגָֽב׃
<b style="color: gray;">רש"י</b> במנים ועוגב . מיני כלי שיר הם :
<b style="color: gray;">מצודת ציון</b> במנים ועוגב . שמות כלי נגון :
<h3>{ה}</h3>
הַֽלְל֥וּהוּ בְצִלְצְלֵי־שָׁ֑מַע הַֽ֝לְל֗וּהוּ בְּֽצִלְצְלֵ֥י תְרוּעָֽה׃
<b style="color: gray;">רש"י</b> בצלצלי שמע . מצלתים המשמיעים קול : שמע . שם דבר הוא כמו שמע בסגול ומפני האתנחתא הוא נקוד קמץ גדול ולכך טעמו למעלה תחת השי''ן : סליק ספר תהלים :
<b style="color: gray;">מצודת דוד</b> בצלצלי שמע . בכלי נגון הנקרא מצלתים המשמיע קול למרחוק : בצלצלי תרועה . המשמיעים קול תרועה :
<b style="color: gray;">מצודת ציון</b> בצלצלי שמע . הם שני כלי נחושת ומקישים זה בזה ומשמיעי' קול בהקשתן וכמ''ש במצלתים נחושת להשמיע ( דה''א כו ) ובמשנה הקיש בן ארזא בצלצל ( תמיד פ''ז ) : בצלצלי תרועה . הם החצוצרות המשמיעים הרעשת קול תרועה כי צלצל הוא ענין הרעשת קול וכן לקול צללו שפתי ( חבקוק ג' ) שהיא הרעשה מועטת :
<h3>{ו}</h3>
כֹּ֣ל הַ֭נְּשָׁמָה תְּהַלֵּ֥ל יָ֗הּ הַֽלְלוּ־יָֽהּ׃
<b style="color: gray;">מצודת דוד</b> כל הנשמה . וגו' הללויה . סרס המקרא לומר הללו את יה ואמר כל מי שיש בו נשמה ונפש משכלת תהלל את יה , נשלם ספר תהלים , תהלות לאל קדש הלולים :
<b style="color: gray;">תורה תמימה</b> ואמר רבי ירמיה בן אלעזר מיום שחרב בית המקדש דיו לעולם שישתמש בשתי אותיות שנאמר כל הנשמה תהלל יה הללויה וכו'.<small><span style="color: gray;">עירובין יח ע"ב</span></small>
אתמר צואה על בשרו או ידו מונחת בבית הכסא רב הונא אמר מותר לקרות ק"ש רב חסדא אמר אסור לקרות ק"ש אמר רבא מ"ט דרב הונא דכתיב כל הנשמה תהלל יה ורב חסדא אמר אסור לקרות ק"ש מ"ט דרב חסדא דכתיב כל עצמותי תאמרנה ה' מי כמוך:<small><span style="color: gray;">ברכות כה ע"א</span></small>
אמר רב זוטרא בר טוביה אמר רב מנין שמברכין על הריח שנאמר כל הנשמה תהלל יה איזהו דבר שהנשמה נהנית ממנו ואין הגוף נהנה ממנו הוי אומר זה הריח וכו'.<small><span style="color: gray;">ברכות מג ע"א</span></small>