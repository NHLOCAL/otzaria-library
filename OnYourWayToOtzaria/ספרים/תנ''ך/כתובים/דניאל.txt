<h1>דניאל</h1>

<h2>דניאל פרק-א</h2>
<h3>{א}</h3>
בִּשְׁנַ֣ת שָׁל֔וֹשׁ לְמַלְכ֖וּת יְהוֹיָקִ֣ים מֶֽלֶךְ־יְהוּדָ֑ה בָּ֣א נְבוּכַדְנֶאצַּ֧ר מֶֽלֶךְ־בָּבֶ֛ל יְרוּשָׁלִַ֖ם וַיָּ֥צַר עָלֶֽיהָ׃
<b style="color: gray;">רש"י</b> בשנת שלוש למלכות יהויקים . וכי אפשר לומר כן והלא הוא מלך בשנת ד' ליהויקים שנאמר ( ירמיה כה ) בשנה הד' ליהויקים בן יאשיהו מלך יהודה היא השנה הראשונה לנבוכדנאצר ומה ת''ל בשנת שלש בשנת שלש למרדו שנאמר ( מלכים ב כד ) ויהי לו יהויקים עבד שלש שנים וישב וימרד בו שלש שנים ובשנת שלש עלה עליו והיא שנת שמונה לנבוכדנצר דאמר מר שנה ראשונה כבש ננוה שניה עלה וכבש יהויקים ושלש שנים עבדו ושלש שנים מרד בו והיא היתה שנת אחת עשרה למלכות יהויקים חמש שנים קודם שכבשו ושלש שעבדו ושלשה שמרד בו ואז מת יהויקים תחת ידו והמליך נבוכדנצר תחתיו יהויכין בנו :
<b style="color: gray;">מצודת דוד</b> בשנת שלוש למלכות יהויקים . ר''ל למרדו בנבוכדנצר למלוך מעצמו כי נבוכדנצר מלך בשנת ד' ליהויקים ובה' שהיא שניה לנ''נ עלה עליו וכבשו ועבדו ג' שנים וישב וימרד בו כמ''ש במ''ב ובשנת ג' למרדו שהיא שנת י''א למלכותו חזר ועלה עליו וכמ''ש בדברי הימים ב' :
<b style="color: gray;">מצודת ציון</b> ויצר . מלשון מצור וענינו הקפת החיל על העיר להציר להם ולכבשם :
<h3>{ב}</h3>
וַיִּתֵּן֩ אֲדֹנָ֨י בְּיָד֜וֹ אֶת־יְהוֹיָקִ֣ים מֶֽלֶךְ־יְהוּדָ֗ה וּמִקְצָת֙ כְּלֵ֣י בֵית־הָֽאֱלֹהִ֔ים וַיְבִיאֵ֥ם אֶֽרֶץ־שִׁנְעָ֖ר בֵּ֣ית אֱלֹהָ֑יו וְאֶת־הַכֵּלִ֣ים הֵבִ֔יא בֵּ֖ית אוֹצַ֥ר אֱלֹהָֽיו׃
<b style="color: gray;">רש"י</b> ומקצת כלי בית האלהים . לקח ומקצתם נשארו כמו שנאמר ( ירמיה כז ) כה אמר ה' צבאות אל העמודים ועל הים ועל המכונות ועל יתר הכלים הנותרים בעיר הזאת : ויביאם ארץ שנער בית אלהיו . לקלס לעבודת כוכבים שלו הביא שם את השביה כולה אף את האנשים ואת הכלים הביא אח''כ בית האוצר :
<b style="color: gray;">מצודת דוד</b> ומקצת כלי וגו' . כי מהם נשארו ולקחם בגלות יכניה ועוד נשארו מהם ולקחם בגלו' צדקיהו וכמ''ש כי כה אמר ה' וגו' ועל יתר הכלים וגו' באשר לא לקחם בגלותו את יכניה וגו' בבלה יובאו וגו' ( ירמיה כז ) : בית אלהיו . ומתחילה הביא את הכל אל בית אלהיו ואף האנשים לקלס לאלהיו וליתן לו תודה על הנצחון ואח''כ הביא כלי בה''מ אל בית האוצר :
<b style="color: gray;">מצודת ציון</b> שנער . היא בבל ע''ש שננערו בה מתי המבול כי היא עמוקה מכל העולם :
<h3>{ג}</h3>
וַיֹּ֣אמֶר הַמֶּ֔לֶךְ לְאַשְׁפְּנַ֖ז רַ֣ב סָרִיסָ֑יו לְהָבִ֞יא מִבְּנֵ֧י יִשְׂרָאֵ֛ל וּמִזֶּ֥רַע הַמְּלוּכָ֖ה וּמִן־הַֽפַּרְתְּמִֽים׃
<b style="color: gray;">רש"י</b> הפרתמים . דוכסים :
<b style="color: gray;">מצודת דוד</b> רב סריסיו . שר וגדול על הסריסים : זרע המלוכה . ר''ל והמה יהיו מזרע המלוכה והם עצמם יהיו מן הפרתמים ר''ל מגודלים בעושר ובממשלה :
<b style="color: gray;">מצודת ציון</b> סריסיו . שריו : הפרתמים . ענין שררה ועושר וכן חיל פרס ומדי הפרתמים ( אסתר ח ) והיא מלה זרה ואולי היא מלשון כשדים וכמוהו רבים ימצאו בזה הספר אשר אין לדעת ביאורם כ''א לפי הקרוב לענינם :
<h3>{ד}</h3>
יְלָדִ֣ים אֲשֶׁ֣ר אֵֽין־בָּהֶ֣ם כָּל־(מאום) [מוּם֩] וְטוֹבֵ֨י מַרְאֶ֜ה וּמַשְׂכִּילִ֣ים בְּכָל־חָכְמָ֗ה וְיֹ֤דְעֵי דַ֙עַת֙ וּמְבִינֵ֣י מַדָּ֔ע וַאֲשֶׁר֙ כֹּ֣חַ בָּהֶ֔ם לַעֲמֹ֖ד בְּהֵיכַ֣ל הַמֶּ֑לֶךְ וּֽלֲלַמְּדָ֥ם סֵ֖פֶר וּלְשׁ֥וֹן כַּשְׂדִּֽים׃
<b style="color: gray;">רש"י</b> ואשר כח בהם . פירשו רז''ל שיהיו אונסין עצמן מן השחוק ומן השיחה ומן השינה מפני אימת מלכות ושמעמידים עצמן כשנצרכים לנקביהם : וללמדם ספר . מוסב על אשר כח בהם :
<b style="color: gray;">מצודת דוד</b> כל מאוס . ר''ל שום מום כלל וכלל לא כמו לא תאכלו כל נבלה ( דברים יא ) : וטובי מראה . בלובן ובהירות : בכל חכמה . יהיו משכילים בכל מיני חכמות : ויודעי דעת . ר''ל בתחלת אמרי המדבר ישכילו לדעת דעתו ותוכן כוונתו ומה יהיו אחרית אמריו : ומביני מדע . ר''ל שיהיו צחים בלשונותם במיטב הדבור להבין לזולת מה במדעי לבבם ובמחשבתם : ואשר כח בהם . להתגבר על הטבע לאנוס ולעצור מן השחוק והשינה וכדומה למען יעמדו בהיכל מלך מבלי שום מניעה וכאשר ראוי והגון : וללמדם ספר . מוסב על המקרא שלפניו לומר להביא מבני ישראל וגו' וללמדם ספר וגו' והוא המכתב והלשון :
<b style="color: gray;">מצודת ציון</b> מאום . כמו מום : מדע . ענין מחשבה כמו גם במדעך מלך אל תקלל ( קהל' י ) : ספר . ר''ל כתב הנכתב בספר :
<h3>{ה}</h3>
וַיְמַן֩ לָהֶ֨ם הַמֶּ֜לֶךְ דְּבַר־י֣וֹם בְּיוֹמ֗וֹ מִפַּת־בַּ֤ג הַמֶּ֙לֶךְ֙ וּמִיֵּ֣ין מִשְׁתָּ֔יו וּֽלְגַדְּלָ֖ם שָׁנִ֣ים שָׁל֑וֹשׁ וּמִ֨קְצָתָ֔ם יַֽעַמְד֖וּ לִפְנֵ֥י הַמֶּֽלֶךְ׃
<b style="color: gray;">רש"י</b> וימן . ל' הזמנה : מפת בג . הוא שם מאכל המלך בל' כשדים ויש פותרים פת בג לחם ואין נראה כן שהרי כתיב ויהי המלצר נושא את פת בגם ונותן להם זרעונים ואין זרעונים חליפי לחם אלא חליפי תבשיל :
<b style="color: gray;">מצודת דוד</b> וימן להם המלך . כל זה מדברי המלך שאמר לאשפנז הנה המלך יזמין להם בכל יום דבר הצריך להם ביומו ממאכלי המלך ומן היין אשר ישתה הוא ( ואף שנ''נ עצמו היה המדבר לא אמר כמדבר בעדו וכן דרך המקרא וכמ''ש וישלח וגו' ואת שמואל ( ש''א י''ב ) עם כי שמואל עצמו היה המדבר וכן רבים כמוהו ) : ולגדלם . ובאופן זה יהיו מגודלים שלש שנים למען יהיו נראים יפים ובעלי בשר : ומקצתם . מקצה שלשת השנים יעמדו בתמידות לפני המלך לשמשו בכל עת :
<b style="color: gray;">מצודת ציון</b> וימן . ענין הזמנה כמו וימן ה' דג ( יונה ב ) : מפת בג . ענין מאכל :
<h3>{ו}</h3>
וַיְהִ֥י בָהֶ֖ם מִבְּנֵ֣י יְהוּדָ֑ה דָּנִיֵּ֣אל חֲנַנְיָ֔ה מִֽישָׁאֵ֖ל וַעֲזַרְיָֽה׃
<b style="color: gray;">מצודת דוד</b> ויהי בהם . באותן הילדים שהביא אשפנז כדבר המלך ולתוספת ביאור אמר מבני יהודה ר''ל מזרע מלכי יהודה ומה שסתם למעלה פי' כאן : דניאל וגו' . כי רבים הביא מזרע מלכי יהודה ובהם היו דניאל וגו' :
<h3>{ז}</h3>
וַיָּ֧שֶׂם לָהֶ֛ם שַׂ֥ר הַסָּרִיסִ֖ים שֵׁמ֑וֹת וַיָּ֨שֶׂם לְדָֽנִיֵּ֜אל בֵּ֣לְטְשַׁאצַּ֗ר וְלַֽחֲנַנְיָה֙ שַׁדְרַ֔ךְ וּלְמִֽישָׁאֵ֣ל מֵישַׁ֔ךְ וְלַעֲזַרְיָ֖ה עֲבֵ֥ד נְגֽוֹ׃
<b style="color: gray;">רש"י</b> בלטשאצר . על שם עבודת כוכבים של בבל שקרויה בל שנאמר די שמיה בלטשאצר כשום אלהי , בלטשאצר שם ל' חכמה בל' ארמי :
<b style="color: gray;">מצודת דוד</b> שמות . מלבד שמותם מהלידה : בלטשאצר . אולי המלה ההיא יורה בל' כשדים כמו דניאל בל' הקודש וכן יתר השמות :
<h3>{ח}</h3>
וַיָּ֤שֶׂם דָּנִיֵּאל֙ עַל־לִבּ֔וֹ אֲשֶׁ֧ר לֹֽא־יִתְגָּאַ֛ל בְּפַתְבַּ֥ג הַמֶּ֖לֶךְ וּבְיֵ֣ין מִשְׁתָּ֑יו וַיְבַקֵּשׁ֙ מִשַּׂ֣ר הַסָּרִיסִ֔ים אֲשֶׁ֖ר לֹ֥א יִתְגָּאָֽל׃
<b style="color: gray;">רש"י</b> יתגאל . ל' לכלוך :
<b style="color: gray;">מצודת דוד</b> וישם . חשב בלבו והתעורר בדבר : אשר לא יתגאל . במאכלי האיסור וביין של עכו''ם : ויבקש . שאל ממנו למנוע מאתו פת בג והיין לבל יתגאל :
<b style="color: gray;">מצודת ציון</b> יתגאל . ענין לכלוך וטנוף כמו לחם מגואל ( מלאכי א ) :
<h3>{ט}</h3>
וַיִּתֵּ֤ן הָֽאֱלֹהִים֙ אֶת־דָּ֣נִיֵּ֔אל לְחֶ֖סֶד וּֽלְרַחֲמִ֑ים לִפְנֵ֖י שַׂ֥ר הַסָּרִיסִֽים׃
<b style="color: gray;">רש"י</b> שר הסריסים . שהיה שר על משרתי המלך :
<b style="color: gray;">מצודת דוד</b> לחסד ולרחמים . עם כי הוא לא מילא שאלתו מ''מ לחסד יחשב מה שלא גער בו והשיבו בדברים רכים והיה מעלים עין במעשה המלצר :
<h3>{י}</h3>
וַיֹּ֜אמֶר שַׂ֤ר הַסָּרִיסִים֙ לְדָ֣נִיֵּ֔אל יָרֵ֤א אֲנִי֙ אֶת־אֲדֹנִ֣י הַמֶּ֔לֶךְ אֲשֶׁ֣ר מִנָּ֔ה אֶת־מַאֲכַלְכֶ֖ם וְאֶת־מִשְׁתֵּיכֶ֑ם אֲשֶׁ֡ר לָמָּה֩ יִרְאֶ֨ה אֶת־פְּנֵיכֶ֜ם זֹֽעֲפִ֗ים מִן־הַיְלָדִים֙ אֲשֶׁ֣ר כְּגִֽילְכֶ֔ם וְחִיַּבְתֶּ֥ם אֶת־רֹאשִׁ֖י לַמֶּֽלֶךְ׃
<b style="color: gray;">רש"י</b> אשר מנה . אשר הזמין וסיפק : כגילכם . דוגמתכם ולשון משנה הוא בן גילו : וחיבתם את ראשי למלך . תגרמו לי להתחייב להתיז ראשי :
<b style="color: gray;">מצודת דוד</b> אשר מנה . הוא בעצמו הזמין וקבע מאכלכם ואיך אשנה את דברו : אשר למה יראה . אשר למה אעשה כה שיראה המלך את פניכם זועפים ורעים מן פני יתר הילדים : וחייבתם . ואהיה ע''י חייב את ראשי למלך כי כן משפט המלך להתיז את הראש של מי אשר ימרה את דברו :
<b style="color: gray;">מצודת ציון</b> מנה . הזמין : זועפים . ר''ל רעים והוא מל' זעף וכעס כי הכועס נשתנה מראית פניו לרוע : כגילכם . כדמותכם ובדרז''ל בן גילו ( יבמות קכ ) :
<h3>{יא}</h3>
וַיֹּ֥אמֶר דָּנִיֵּ֖אל אֶל־הַמֶּלְצַ֑ר אֲשֶׁ֤ר מִנָּה֙ שַׂ֣ר הַסָּֽרִיסִ֔ים עַל־דָּנִיֵּ֣אל חֲנַנְיָ֔ה מִֽישָׁאֵ֖ל וַעֲזַרְיָֽה׃
<b style="color: gray;">רש"י</b> המלצר . הסודר את המנות ואת הקערות שקורין מאישטרי''ב אל''ה :
<b style="color: gray;">מצודת דוד</b> על דניאל וגו' . להביא להם מאכליהם ומשקיהם :
<b style="color: gray;">מצודת ציון</b> המלצר . הוא המסדר המאכל : אשר מנה . אשר הפקיד כמו ומהם ממונים על הכלים ( דה''א ט' ) :
<h3>{יב}</h3>
נַס־נָ֥א אֶת־עֲבָדֶ֖יךָ יָמִ֣ים עֲשָׂרָ֑ה וְיִתְּנוּ־לָ֜נוּ מִן־הַזֵּרֹעִ֛ים וְנֹאכְלָ֖ה וּמַ֥יִם וְנִשְׁתֶּֽה׃
<b style="color: gray;">רש"י</b> נס . לשון נסיון : מן הזרועים . מין קטניות תחת פת בג :
<b style="color: gray;">מצודת דוד</b> את עבדך . אמר על עצמו ועל חנניה מישאל ועזריה חבריו : ומים ונשתה . ומים יתנו לנו ונשתה :
<b style="color: gray;">מצודת ציון</b> נס . מלשון נסיון : הזרועים . מיני זרעונים כקטניות וכיוצא :
<h3>{יג}</h3>
וְיֵרָא֤וּ לְפָנֶ֙יךָ֙ מַרְאֵ֔ינוּ וּמַרְאֵה֙ הַיְלָדִ֔ים הָאֹ֣כְלִ֔ים אֵ֖ת פַּתְבַּ֣ג הַמֶּ֑לֶךְ וְכַאֲשֶׁ֣ר תִּרְאֵ֔ה עֲשֵׂ֖ה עִם־עֲבָדֶֽיךָ׃
<b style="color: gray;">רש"י</b> וכאשר תראה . לפי מה שתראה עשה :
<b style="color: gray;">מצודת דוד</b> מראינו ומראה וגו' . תראה מראות פנינו אל מול מראות אלו אם יש מה השתנות אלו מאלו : וכאשר תראה . ולפי מה שתראה ככה תעשה אם לא יהיה פנינו רעים מפניהם אזי תוסיף תת לנו מן הזרעונים ומים ואם רעים יהיו אז בע''כ נאכל פת בג ונשתה יין :
<h3>{יד}</h3>
וַיִּשְׁמַ֥ע לָהֶ֖ם לַדָּבָ֣ר הַזֶּ֑ה וַיְנַסֵּ֖ם יָמִ֥ים עֲשָׂרָֽה׃
<h3>{טו}</h3>
וּמִקְצָת֙ יָמִ֣ים עֲשָׂרָ֔ה נִרְאָ֤ה מַרְאֵיהֶם֙ ט֔וֹב וּבְרִיאֵ֖י בָּשָׂ֑ר מִן־כָּל־הַיְלָדִ֔ים הָאֹ֣כְלִ֔ים אֵ֖ת פַּתְבַּ֥ג הַמֶּֽלֶךְ׃
<b style="color: gray;">מצודת דוד</b> מן כל . עוד יותר מן כל הילדים וגו' :
<b style="color: gray;">מצודת ציון</b> ובריאי . ענין שומן כמו ועגלון איש בריא ( שופטים ג ) :
<h3>{טז}</h3>
וַיְהִ֣י הַמֶּלְצַ֗ר נֹשֵׂא֙ אֶת־פַּתְבָּגָ֔ם וְיֵ֖ין מִשְׁתֵּיהֶ֑ם וְנֹתֵ֥ן לָהֶ֖ם זֵרְעֹנִֽים׃
<b style="color: gray;">רש"י</b> נושא את פת בגם . נוטלו לעצמו :
<b style="color: gray;">מצודת דוד</b> נושא . נוטל לעצמו : פת בגם . הניתן למאכלם :
<h3>{יז}</h3>
וְהַיְלָדִ֤ים הָאֵ֙לֶּה֙ אַרְבַּעְתָּ֔ם נָתַ֨ן לָהֶ֧ם הָֽאֱלֹהִ֛ים מַדָּ֥ע וְהַשְׂכֵּ֖ל בְּכָל־סֵ֣פֶר וְחָכְמָ֑ה וְדָנִיֵּ֣אל הֵבִ֔ין בְּכָל־חָז֖וֹן וַחֲלֹמֽוֹת׃
<b style="color: gray;">מצודת דוד</b> ארבעתם . הם דניאל חנניה מישאל ועזריה : מדע והשכל . ידיעה בהם ולהשכיל עוד מוצא דבר : בכל ספר . מכתב ולשון כל עם ועם ובכל מיני חכמה : ודניאל . ויותר עליהם דניאל שהיה מבין בכל חזון וחלומות ר''ל לדעת פתרון חלומות :
<b style="color: gray;">מצודת ציון</b> חזון . ראיית החלום והוא כפל ענין במ''ש :
<h3>{יח}</h3>
וּלְמִקְצָת֙ הַיָּמִ֔ים אֲשֶׁר־אָמַ֥ר הַמֶּ֖לֶךְ לַהֲבִיאָ֑ם וַיְבִיאֵם֙ שַׂ֣ר הַסָּרִיסִ֔ים לִפְנֵ֖י נְבֻכַדְנֶצַּֽר׃
<b style="color: gray;">רש"י</b> אשר אמר המלך להביאם . שיבאו לפניו :
<b style="color: gray;">מצודת דוד</b> ולמקצת הימים . ולסוף שלשת השנים : אשר אמר המלך להביאם . לעמוד לפניו כמ''ש למעלה : ויביאם . אז הביא את כל הילדים לבחור מהם מי ומי יעמדו לפניו :
<h3>{יט}</h3>
וַיְדַבֵּ֣ר אִתָּם֮ הַמֶּלֶךְ֒ וְלֹ֤א נִמְצָא֙ מִכֻּלָּ֔ם כְּדָנִיֵּ֣אל חֲנַנְיָ֔ה מִֽישָׁאֵ֖ל וַעֲזַרְיָ֑ה וַיַּֽעַמְד֖וּ לִפְנֵ֥י הַמֶּֽלֶךְ׃
<b style="color: gray;">מצודת דוד</b> וידבר אתם . בדברי חכמה והשכל לנסות חכמת כ''א : ולא נמצא מכולם . להיות חכמים ומשכילים כדניאל חנניה מישאל ועזריה : ויעמדו . מינה אותם להיות עומדים לפניו תמיד לשמשו :
<h3>{כ}</h3>
וְכֹ֗ל דְּבַר֙ חָכְמַ֣ת בִּינָ֔ה אֲשֶׁר־בִּקֵּ֥שׁ מֵהֶ֖ם הַמֶּ֑לֶךְ וַֽיִּמְצָאֵ֞ם עֶ֣שֶׂר יָד֗וֹת עַ֤ל כָּל־הַֽחַרְטֻמִּים֙ הָֽאַשָּׁפִ֔ים אֲשֶׁ֖ר בְּכָל־מַלְכוּתֽוֹ׃
<b style="color: gray;">רש"י</b> החרטומי . אלו ששואלי' בטימי מתים בעצמות מתים כמה דאת אמר שחיק עצמות שחיק טמיא : האשפים . אלו שדוחקים במזל כך מפורש בתנחומא :
<b style="color: gray;">מצודת דוד</b> חכמת בינה . חכמת הבנת דבר מתוך דבר : וימצאם . מצא בהם עשר ידות יותר על כל החרטומים והאשפים :
<b style="color: gray;">מצודת ציון</b> ידות . חלקים כמו וארבע הידות ( בראשי' מז ) : החרטומים . הם חכמי הטבע . האשפים . הם חכמי הרפואה :
<h3>{כא}</h3>
וַֽיְהִי֙ דָּֽנִיֵּ֔אל עַד־שְׁנַ֥ת אַחַ֖ת לְכ֥וֹרֶשׁ הַמֶּֽלֶךְ׃
<b style="color: gray;">רש"י</b> ויהי דניאל . בגדולה בבבל עד שנת אחת לכורש המלך לדברי האומר התך זה דניאל ולמה נקרא שמו התך שחתכוהו מגדולתו צריכין אנו לומר שזהו כורש הראשון שלפני אחשורוש ולדברי האומר שכל דברי מלכות נחתכין על פיו נאמר כורש זה הוא דריוש השני אחר אחשורוש ובימי דריוש המדי שהשליכו לגוב אריות לא ירד מגדולתו שנאמר ( לקמן ו ) ודניאל דנא הצלח במלכות דריוש ובמלכות כורש פרסאה למדנו שבימי כורש הראשון היה בגדולה :
<b style="color: gray;">מצודת דוד</b> ויהי דניאל . בגדולה היה בבבל עד שנת וגו' ומאז מנע עצמו ממלאכת המלך ומינה את זרובבל תחתיו :
<h2>דניאל פרק-ב</h2>
<h3>{א}</h3>
וּבִשְׁנַ֣ת שְׁתַּ֗יִם לְמַלְכוּת֙ נְבֻֽכַדְנֶצַּ֔ר חָלַ֥ם נְבֻֽכַדְנֶצַּ֖ר חֲלֹמ֑וֹת וַתִּתְפָּ֣עֶם רוּח֔וֹ וּשְׁנָת֖וֹ נִהְיְתָ֥ה עָלָֽיו׃
<b style="color: gray;">רש"י</b> ובשנת שתים למלכות נבוכדנצר . אי אפשר לומר כן אלא בשנת שתים לחורבן הבית כך שנויה בסדר עולם וקראו למלכות נבוכדנצר על שהראה זדונו לכנס לתוך דביר מלכו של עולם : ותתפעם רוחו . בפרעה נאמר ותפעם רוחו ( בראשית מא ) שלא נעלם ממנו אלא פתרון החלום וכאן שנעלם ממנו גם החלום נכפלה הלשון : ותתפעם . לשון פעימה והלימה , ובחומש פירש''י ז''ל לשון נקיפה : נהיתה עליו . לשון שברון כמו ( יחזקאל ו ) הווה על הווה :
<b style="color: gray;">מצודת דוד</b> ובשנת שתים . אחר חורבן הבית ואחר שכבש כל העכו''ם ומלך עליהם חשב מחשבות מה שיהיה באחרית הימים ובא לו החלום וכמ''ש בפתרון החלום : חלומות . לפי שהיתה מענינים הרבה אמר חלומות : ותתפעם . נשימתו היתה מקשקשת בו כדרך החרד שלא יוכל לעצור הנשימה זמן מה והיא הולכת ובאה : נהיתה עליו . השינה נכרתה מעליו ולא היה יכול לישן עוד :
<b style="color: gray;">מצודת ציון</b> ותתפעם . ענין הכאה וקשקוש וכן ויהי בבוקר ותפעם רוחו ( בראשי' מ''א ) . והוא מלשון פעמון המקשקש : ושנתו . מלשון שינה : נהיתה . ענין כריתה ושבירה כמו נהייתי ונחליתי ( לקמן ח ) :
<h3>{ב}</h3>
וַיֹּ֣אמֶר הַ֠מֶּלֶךְ לִקְרֹ֨א לַֽחַרְטֻמִּ֜ים וְלָֽאַשָּׁפִ֗ים וְלַֽמְכַשְּׁפִים֙ וְלַכַּשְׂדִּ֔ים לְהַגִּ֥יד לַמֶּ֖לֶךְ חֲלֹמֹתָ֑יו וַיָּבֹ֕אוּ וַיַּֽעַמְד֖וּ לִפְנֵ֥י הַמֶּֽלֶךְ׃
<b style="color: gray;">מצודת דוד</b> לחרטומים . הם חכמי הטבע ויודעים הם עיקר החלומות ואיך תראה הנפש את הדמיונות בעת השינה : ולאשפים . הם חכמי הרפואה היודעים בדפק הזרוע ובמי השתן השתנות הגוף ורוב החלומות הולכים על מתכונת הגוף : ולמכשפים . הם המשנים דבר התולדות למראה העין כפי השעות הראויות במערכות הכוכבים ויוכלו גם המה לדעת החלום כפי המערכות : ולכשדים . הם חכמי המזלות יודעים מה מהעתידות של מי אשר ידעו עת מולדו והמה ידעו עת מולד נ''נ ויוכלו גם הם לדעת את חלומו : להגיד . אשר יגידו מלבם את דברי החלום מה היא :
<h3>{ג}</h3>
וַיֹּ֧אמֶר לָהֶ֛ם הַמֶּ֖לֶךְ חֲל֣וֹם חָלָ֑מְתִּי וַתִּפָּ֣עֶם רוּחִ֔י לָדַ֖עַת אֶֽת־הַחֲלֽוֹם׃
<b style="color: gray;">מצודת דוד</b> לדעת . הפעימה והחרדה היא על כי כלתה נפשי לדעת את החלום השכוח ממני :
<h3>{ד}</h3>
וַֽיְדַבְּר֧וּ הַכַּשְׂדִּ֛ים לַמֶּ֖לֶךְ אֲרָמִ֑ית מַלְכָּא֙ לְעָלְמִ֣ין חֱיִ֔י אֱמַ֥ר חֶלְמָ֛א (לעבדיך) [לְעַבְדָ֖ךְ] וּפִשְׁרָ֥א נְחַוֵּֽא׃
<b style="color: gray;">רש"י</b> לעלמין חיי . לעולם יחיה : אמר חלמא לעבדך . אמור החלום לעבדך :
<b style="color: gray;">מצודת דוד</b> וידברו הכשדים . לזה השיבו הם לפי שהם היותר ראוים לדעת החלום מכל יתר החכמים שבאו על כי יודעים המה מה מהעתידות : ארמית . בלשון ארמי והוא לשון כשדים שכולם רגילים בו וכוונתם היה למען ישמעו כולם ואולי יבוש המלך מן העם לבקש תואנה כזאת : מלכא וגו' . המלך יחיה עד עולם והוא מדרך המוסר לברך את המלך בראשית האמרים : ופשרא נחוא . והפתרון נגיד :
<b style="color: gray;">מצודת ציון</b> ופשרא . ופתרונו כמו ופותר אין אותו ( בראשי' מ ) תרגומו ופשר לית ליה וכן רוב הספר הוא לשון תרגום והוא ארמית ואין צורך להביא ראיה עליהם :
<h3>{ה}</h3>
עָנֵ֤ה מַלְכָּא֙ וְאָמַ֣ר (לכשדיא) [לְכַשְׂדָּאֵ֔י] מִלְּתָ֖א מִנִּ֣י אַזְדָּ֑א הֵ֣ן לָ֤א תְהֽוֹדְעוּנַּ֙נִי֙ חֶלְמָ֣א וּפִשְׁרֵ֔הּ הַדָּמִין֙ תִּתְעַבְד֔וּן וּבָתֵּיכ֖וֹן נְוָלִ֥י יִתְּשָׂמֽוּן׃
<b style="color: gray;">רש"י</b> מילתה מני אזדא . הדבר ממני הלך : הן לא תהודעונני חלמא ופשריה . אם לא תודיעוני החלום ופתרונו : הדמין תתעבדון . לאברים תתחתכו והרבה יש בגמרא הדומי הדמוה במסכת גיטין : נולי . אשפה : יתשמון . לשון וישם יהון שומות לאשפות :
<b style="color: gray;">מצודת דוד</b> מלתה וגו' . הדבר הלך ממני ר''ל שכחתי דברי החלום : הן לא וגו' . אם לא תודיעו לי החלום : הדמין וגו' . לנתחים תהיו נעשים : ובתיכון וגו' . בתיכם יושמו לאשפות ומקום נוול :
<b style="color: gray;">מצודת ציון</b> אזדא . הלכה ובדרז''ל ואזדא לטעמיה : הדמין . בת''י הוא ענין נתחים :
<h3>{ו}</h3>
וְהֵ֨ן חֶלְמָ֤א וּפִשְׁרֵהּ֙ תְּֽהַחֲוֹ֔ן מַתְּנָ֤ן וּנְבִזְבָּה֙ וִיקָ֣ר שַׂגִּ֔יא תְּקַבְּל֖וּן מִן־קֳדָמָ֑י לָהֵ֕ן חֶלְמָ֥א וּפִשְׁרֵ֖הּ הַחֲוֹֽנִי׃
<b style="color: gray;">רש"י</b> והן . ואם : ונבזבה . דורנות : להן . אך : החוני . תגידו לי :
<b style="color: gray;">מצודת דוד</b> והן חלמא וגו' . ואם החלום והפתרון תגידו : מתנן וגו' . מתנות ודורונות וכבוד גדול תקבלון מלפני : להן וגו' . רק החלום והפתרון הגידו וכאומר ולא אשאל עוד אות על הפתרון :
<b style="color: gray;">מצודת ציון</b> ונבזבה . ענין דורון גדול בויתור רב ובדרז''ל המבזבז אל יבזבז וכו' ( כתובות נ ) :
<h3>{ז}</h3>
עֲנ֥וֹ תִנְיָנ֖וּת וְאָמְרִ֑ין מַלְכָּ֕א חֶלְמָ֛א יֵאמַ֥ר לְעַבְד֖וֹהִי וּפִשְׁרָ֥ה נְהַחֲוֵֽה׃
<b style="color: gray;">רש"י</b> תנינות . שנית : נהחוה . נגיד :
<b style="color: gray;">מצודת דוד</b> תנינות . פעם שנית והוא הדבר שאמרו בראשונה אולם מתחלה אמרו למלך לנוכח ועתה פחדו להשיב עוד לנוכח כדברים האלה אך אמרו אלו ואלו לפני המלך כאומר אין לנו מענה רק כאשר אמרנו שהמלך יאמר לעבדיו את החלום ונגיד את הפתרון :
<h3>{ח}</h3>
עָנֵ֤ה מַלְכָּא֙ וְאָמַ֔ר מִן־יַצִּיב֙ יָדַ֣ע אֲנָ֔ה דִּ֥י עִדָּנָ֖א אַנְתּ֣וּן זָבְנִ֑ין כָּל־קֳבֵל֙ דִּ֣י חֲזֵית֔וֹן דִּ֥י אַזְדָּ֖א מִנִּ֥י מִלְּתָֽא׃
<b style="color: gray;">רש"י</b> מן יציב ידע אנה . באמת יודע אני : יציב . דבר אמת ויציב : די עדנא אנתון זבנין . אשר זו השעה אתם מסורים למות : כל קבל די חזיתון . כל כנגד שאתם רואים שהלך ממני הדבר ואתם כופלים לי להגיד לכם :
<b style="color: gray;">מצודת דוד</b> מן יציב . באמת יודע אני אשר בעת הזאת אתם נמכרים ונמסרים למיתה : כל קבל . כל כנגד ר''ל בעבור אשר ראיתם אשר הלך ממני דבר החלום ועכ''ז תאמרו שאגיד לכם החלום :
<b style="color: gray;">מצודת ציון</b> יציב . ענין אמת וכמוהו רבים בזה הספר ובתפלה אמת ויציב והוא מלשון דבר הניצב ועומד ומתקיים :
<h3>{ט}</h3>
דִּ֣י הֵן־חֶלְמָא֩ לָ֨א תְהֽוֹדְעֻנַּ֜נִי חֲדָה־הִ֣יא דָֽתְכ֗וֹן וּמִלָּ֨ה כִדְבָ֤ה וּשְׁחִיתָה֙ (הזמנתון) [הִזְדְּמִנְתּוּן֙] לְמֵאמַ֣ר קָֽדָמַ֔י עַ֛ד דִּ֥י עִדָּנָ֖א יִשְׁתַּנֵּ֑א לָהֵ֗ן חֶלְמָא֙ אֱמַ֣רוּ לִ֔י וְֽאִנְדַּ֕ע דִּ֥י פִשְׁרֵ֖הּ תְּהַחֲוֻנַּֽנִי׃
<b style="color: gray;">רש"י</b> די הן חלמא לא תהודעינני . שאם החלום ופתרונו לא תודיעוני אחת היא דתכם למות : ומלה כדבה ושחיתה הזדמנתון . או אם דבר כזב ונשחת תכינו עצמכם לומר לפני : עד די עדנא ישתנא . עד אשר ישתנה העת כלומר קודם נטות צללי ערב שישתנה מועד הבוקר : עד די עדנא ישתנא . ל' גערה וגזום הוא כך יענש והעונש כבר פירש למעלה ודוגמתו לכן כל הורג קין ( בראשית ד ) : להן . אך החלום אמרו לי מה חלמתי , ואדע כ''ש שהפתרון תגידו :
<b style="color: gray;">מצודת דוד</b> די . אשר החלום לא תודיעו לי אחת היא משפטכם ר''ל המשפט שאמרתי הדמין תתעבדון וגומר המשפט הזה יהיה על כולכם אין נקי : ומלה . ודבר שקר ונשחת הכינותם לומר לפני עד אשר ישתנה העת ר''ל במה שתאמרו להגיד הפתרון הנה רואה אנכי אשר הכנתם פתרון כזב ונשחת לומר שיורה על מה שיהיה באחרית הימים כי תחשבו אשר אאמין אליכם עד אשר יעבור הזמן שתקבעו לה ויארכו הימים וישכח הכל : להן . רק החלום אמרו לי ואדע בזה אשר הפתרון תגידו לי וכאומר לא אאמין עוד מעתה אל הפתרון רק כשתאמרו החלום אז אדע באמת שעמכם החכמה להגיד הפתרון האמיתי ועל כי חשב פן בראותם כי כלתה עליהם הרעה מאת המלך פן מלבם יוציאו מלים ויבדאו לומר כזאת וכזאת ראית וזה פתרונו לזה התחכם המלך וחזר ואמר כאלו זוכר הוא את החלום ולנסותם מעלים אותו :
<h3>{י}</h3>
עֲנ֨וֹ (כשדיא) [כַשְׂדָּאֵ֤י] קֳדָם־מַלְכָּא֙ וְאָ֣מְרִ֔ין לָֽא־אִיתַ֤י אֲנָשׁ֙ עַל־יַבֶּשְׁתָּ֔א דִּ֚י מִלַּ֣ת מַלְכָּ֔א יוּכַ֖ל לְהַחֲוָיָ֑ה כָּל־קֳבֵ֗ל דִּ֚י כָּל־מֶ֙לֶךְ֙ רַ֣ב וְשַׁלִּ֔יט מִלָּ֤ה כִדְנָה֙ לָ֣א שְׁאֵ֔ל לְכָל־חַרְטֹּ֖ם וְאָשַׁ֥ף וְכַשְׂדָּֽי׃
<b style="color: gray;">רש"י</b> די מלת מלכא . אשר דבר המלך יוכל להגיד : כל קבל . כל כנגד כלומר תשובתינו זו אמת היא לעומת שלא היה מלך מעולם ששאל דבר כזה : מלה כדנה . דבר כזה : ואשף . הדוחק במזל :
<b style="color: gray;">מצודת דוד</b> ענו . השיבו הכשדים לפני המלך ואמרו : לא איתי . לא יש איש על הארץ אשר דבר המלך יוכל להגיד : כל קבל . כל כנגד ר''ל בעבור שדבר זה הוא מן הנמנע : די כל . אשר בעבור גודל הקושי כל מלך ושר ושליט דבד קשה כזאת לא שאל לכל חרטום וגו' :
<h3>{יא}</h3>
וּמִלְּתָ֨א דִֽי־מַלְכָּ֤ה שָׁאֵל֙ יַקִּירָ֔ה וְאָחֳרָן֙ לָ֣א אִיתַ֔י דִּ֥י יְחַוִּנַּ֖הּ קֳדָ֣ם מַלְכָּ֑א לָהֵ֣ן אֱלָהִ֔ין דִּ֚י מְדָ֣רְה֔וֹן עִם־בִּשְׂרָ֖א לָ֥א אִיתֽוֹהִי׃
<b style="color: gray;">רש"י</b> יקירה . כבדה ומשאה כבד : ואחרן לא איתי די יחוינה . ואחר אין אשר יגידה : להן אלהין . אך המלאכים אשר מדורם עם בשר ודם איננו : מדריהון . מגוריהון . ומדרש רבי תנחומא ואחרן לא איתי . ואהרן לא איתי כהן הלובש אורים ותומים אינו כאן שיגיד לך אמר להם כל כך היה כח באותו בית ונתתם לי עצה להחריבו מיד כעס וצוה להרגן :
<b style="color: gray;">מצודת דוד</b> ומלתא . והדבר אשר המלך שואל היא כבדה וקשה : ואחרן . אחר לא יש בעולם אשר יגידה לפני המלך רק המלאכים אשר מגוריהם עם בני בשר לא יש להם וכאומר אין אחר להגידה בלעדי המלאכים ואינם פה עמנו :
<h3>{יב}</h3>
כָּל־קֳבֵ֣ל דְּנָ֔ה מַלְכָּ֕א בְּנַ֖ס וּקְצַ֣ף שַׂגִּ֑יא וַאֲמַר֙ לְה֣וֹבָדָ֔ה לְכֹ֖ל חַכִּימֵ֥י בָבֶֽל׃
<b style="color: gray;">רש"י</b> כל קבל דנה . לעומת התשובה הזאת : מלכא בנס וקצף שגיא . היה המלך בזעף וקצף גדול : בנס . בזעף , והנם זועפים ( בראשית מ ) ת''א והא אינון נסיסין : ואמר להובדה . ויאמר להאביד , וי''ו של ואמר נתעצמו בו מנחם ודונ''ש , מנחם דחק עצמו לתת ב' של בנס ביסוד התיבה ולא פתר בנס וקצף לשון שמות דברים אלא לשון פעל רגז וקצף הרבה ואמר להאביד וי''ו שבואמר דחקו לפתור כן ודונש אמר אי אפשר להיות ב' בנס יסוד בתיבה אלא שם דבר הוא וכן פתרו בזעף וקצף גדול אמר להאביד ושם הוי''ו טפילה ויתירה כמו וי''ו של ורכב וסוס ( תהלים עו ) , ואני אומר אין הוי''ו דחוקה להיות טפילה ויתירה כי כן פתרונו מלכא בנס וקצף שגיא המלך נהיה בזעף וקצף גדול ואמר בזעפו להאבידם ומן המקראות קצרי לשון היא :
<b style="color: gray;">מצודת דוד</b> כל קבל . בעבור זה המלך נעשה בזעף וקצף גדול ואמר להאביד ולהמית לכל חכמי בבל :
<b style="color: gray;">מצודת ציון</b> בנס . בזעף כי והנם זועפים ( בראשית מ ) תרגומו נסיסין :
<h3>{יג}</h3>
וְדָתָ֣א נֶפְקַ֔ת וְחַכִּֽימַיָּ֖א מִֽתְקַטְּלִ֑ין וּבְע֛וֹ דָּנִיֵּ֥אל וְחַבְר֖וֹהִי לְהִתְקְטָלָֽה׃
<b style="color: gray;">רש"י</b> ודתא נפקת . דת המלך וגזירתו יצא במדינה : ובעו דניאל וחברוהי להתקטלה . ונתבקשו דניאל וחביריו ליהרג :
<b style="color: gray;">מצודת דוד</b> ודתא . המשפט יצא והחכמים נהרגין : ובעו . ונתבקשו דניאל וחביריו להריגה :
<h3>{יד}</h3>
בֵּאדַ֣יִן דָּנִיֵּ֗אל הֲתִיב֙ עֵטָ֣א וּטְעֵ֔ם לְאַרְי֕וֹךְ רַב־טַבָּחַיָּ֖א דִּ֣י מַלְכָּ֑א דִּ֚י נְפַ֣ק לְקַטָּלָ֔ה לְחַכִּימֵ֖י בָּבֶֽל׃
<b style="color: gray;">רש"י</b> באדין . תרגום של אז : התיב עטא וטעם לאריוך . השיב עצה וטעם לאריוך שם האיש : רב טבחיא . שר ההורגים המחוייבים הריגה :
<b style="color: gray;">מצודת דוד</b> באדין . אז דניאל השיב עצה ודבר טעם לאריוך שר ההורגים אשר למלך אשר יצא להרוג לחכמי בבל ועל כי באמת גם בעיני אריוך היה הדבר רע לאבד כל חכמי עמו אבל היה מוכרח מפחד המלך ולזה נתן לו דניאל עצה מה למנוע חרבו מדם ולהתנצל לפני המלך ודבר העצה היעוצה לא פורש מה היא :
<h3>{טו}</h3>
עָנֵ֣ה וְאָמַ֗ר לְאַרְיוֹךְ֙ שַׁלִּיטָ֣א דִֽי־מַלְכָּ֔א עַל־מָ֥ה דָתָ֛א מְהַחְצְפָ֖ה מִן־קֳדָ֣ם מַלְכָּ֑א אֱדַ֣יִן מִלְּתָ֔א הוֹדַ֥ע אַרְי֖וֹךְ לְדָנִיֵּֽאל׃
<b style="color: gray;">רש"י</b> על מה דתא מהחצפה . מה זה שדת המלך חצופה להרוג : אדין מלתא הודע אריוך לדניאל . שקצף המלך על שאין מגיד חלומו :
<b style="color: gray;">מצודת דוד</b> על מה . מפני מה המשפט יצאה כל כך במהירות מלפני המלך וכאומר מדוע לא נתן להם זמן על דבר קשה כזאת : אדין . אז הודיע אריוך את הדבר לדניאל ור''ל סיפר לו שהשיבו שהוא מן הנמנע ולא שאלו זמן :
<b style="color: gray;">מצודת ציון</b> ענה . ענינו הרמת קול כמו וענו הלוים וגו' קול רם ( דברים כז ) : מהחצפה . ממהרת והוא מל' חצוף הממהר להביש ולהחפיר את הבריות :
<h3>{טז}</h3>
וְדָ֣נִיֵּ֔אל עַ֖ל וּבְעָ֣ה מִן־מַלְכָּ֑א דִּ֚י זְמָ֣ן יִנְתֵּן־לֵ֔הּ וּפִשְׁרָ֖א לְהַֽחֲוָיָ֥ה לְמַלְכָּֽא׃
<b style="color: gray;">רש"י</b> על ובעא . נכנס ובקש : ינתן ליה . יתן לו :
<b style="color: gray;">מצודת דוד</b> על . נכנס ושאל מן המלך אשר יותן לו זמן : ופשרא . ולהגיד למלך אף פתרון החלום כי לפ''ד האחרונים היה יודע החלום וכל שאלתו עליו למען דעת אמיתת הפתרון כמ''ש למעלה ותפס העיקר :
<h3>{יז}</h3>
אֱדַ֥יִן דָּֽנִיֵּ֖אל לְבַיְתֵ֣הּ אֲזַ֑ל וְ֠לַחֲנַנְיָה מִֽישָׁאֵ֧ל וַעֲזַרְיָ֛ה חַבְר֖וֹהִי מִלְּתָ֥א הוֹדַֽע׃
<b style="color: gray;">מצודת דוד</b> לביתיה . הלך לביתו להתבודד ולחלות פני ה' : מלתא הודע . הודיע להם דבר הדת :
<h3>{יח}</h3>
וְרַחֲמִ֗ין לְמִבְעֵא֙ מִן־קֳדָם֙ אֱלָ֣הּ שְׁמַיָּ֔א עַל־רָזָ֖ה דְּנָ֑ה דִּ֣י לָ֤א יְהֹֽבְדוּן֙ דָּנִיֵּ֣אל וְחַבְר֔וֹהִי עִם־שְׁאָ֖ר חַכִּימֵ֥י בָבֶֽל׃
<b style="color: gray;">מצודת דוד</b> ורחמין . אשר גם המה יבקשו רחמים מה' : על . בעבור הגלות הסוד הזה : די . אשר לא יאבדו דניאל וחביריו עם שאר חכמי בבל :
<h3>{יט}</h3>
אֱדַ֗יִן לְדָנִיֵּ֛אל בְּחֶזְוָ֥א דִֽי־לֵילְיָ֖א רָזָ֣ה גֲלִ֑י אֱדַ֙יִן֙ דָּֽנִיֵּ֔אל בָּרִ֖ךְ לֶאֱלָ֥הּ שְׁמַיָּֽא׃
<b style="color: gray;">רש"י</b> רזא גלי . בסתר נגלה :
<b style="color: gray;">מצודת דוד</b> בחזוא . במראה החלום אשר בלילה נגלה לו הסוד ההוא :
<h3>{כ}</h3>
עָנֵ֤ה דָֽנִיֵּאל֙ וְאָמַ֔ר לֶהֱוֵ֨א שְׁמֵ֤הּ דִּֽי־אֱלָהָא֙ מְבָרַ֔ךְ מִן־עָלְמָ֖א וְעַ֣ד־עָלְמָ֑א דִּ֧י חָכְמְתָ֛א וּגְבוּרְתָ֖א דִּ֥י לֵֽהּ־הִֽיא׃
<b style="color: gray;">מצודת דוד</b> להוא . יהי שם של אלוה מבורך מן עולם ועד עולם ר''ל מן עולם השפל עד עולם העליון : די חכמתא . אשר החכמה והגבורה שלו המה :
<h3>{כא}</h3>
וְ֠הוּא מְהַשְׁנֵ֤א עִדָּנַיָּא֙ וְזִמְנַיָּ֔א מְהַעְדֵּ֥ה מַלְכִ֖ין וּמְהָקֵ֣ים מַלְכִ֑ין יָהֵ֤ב חָכְמְתָא֙ לְחַכִּימִ֔ין וּמַנְדְּעָ֖א לְיָדְעֵ֥י בִינָֽה׃
<b style="color: gray;">רש"י</b> מהשנא . מחליף : מהעדה . מסיר מלכין על שהבין מתוך החלום שמלכות נבוכדנצר פוסקת ומלכות אחרת עומדת :
<b style="color: gray;">מצודת דוד</b> מהשנא . משנה העיתים והזמנים והוא כפול במ''ש ור''ל מחליף זמן היום ללילה והלילה ליום : מהעדה . מסיר מלכים ומעמיד מלכים : יהב . נותן חכמה לחכמים וקראם חכמים ע''ש סופם כי עד לא ניתן להם החכמה לא יקראו חכמים וכן ובגדי ערומים תפשיט ( איוב כב ) : ומנדעא . ודעת :
<h3>{כב}</h3>
ה֛וּא גָּלֵ֥א עַמִּיקָתָ֖א וּמְסַתְּרָתָ֑א יָדַע֙ מָ֣ה בַחֲשׁוֹכָ֔א (ונהירא) [וּנְהוֹרָ֖א] עִמֵּ֥הּ שְׁרֵֽא׃
<b style="color: gray;">רש"י</b> הוא גלא עמיקתא . גולה עמוקות : ומסתרתא . על שגלה לו עומק זה :
<b style="color: gray;">מצודת דוד</b> הוא גלא . הוא מגלה דברים עמוקים ונסתרים : ידע . יודע מה בחשך והאורה שוכנת עמו :
<h3>{כג}</h3>
לָ֣ךְ ׀ אֱלָ֣הּ אֲבָהָתִ֗י מְהוֹדֵ֤א וּמְשַׁבַּח֙ אֲנָ֔ה דִּ֧י חָכְמְתָ֛א וּגְבוּרְתָ֖א יְהַ֣בְתְּ לִ֑י וּכְעַ֤ן הֽוֹדַעְתַּ֙נִי֙ דִּֽי־בְעֵ֣ינָא מִנָּ֔ךְ דִּֽי־מִלַּ֥ת מַלְכָּ֖א הוֹדַעְתֶּֽנָא׃
<b style="color: gray;">רש"י</b> הודעתנא . הודעתני :
<b style="color: gray;">מצודת דוד</b> מהודא . מודה ומשבח אני : וגבורתא . התגברות כח השכל : יהבת לי . נתת לי : וכען . ועתה הודעת לי את אשר שאלתי ממך אשר דבר המלך הודעת לי ר''ל הנה עתה הוספת לעשות עמדי חסד רב לגלות לי הדבר הזה :
<h3>{כד}</h3>
כָּל־קֳבֵ֣ל דְּנָ֗ה דָּֽנִיֵּאל֙ עַ֣ל עַל־אַרְי֔וֹךְ דִּ֚י מַנִּ֣י מַלְכָּ֔א לְהוֹבָדָ֖ה לְחַכִּימֵ֣י בָבֶ֑ל אֲזַ֣ל ׀ וְכֵ֣ן אֲמַר־לֵ֗הּ לְחַכִּימֵ֤י בָבֶל֙ אַל־תְּהוֹבֵ֔ד הַעֵ֙לְנִי֙ קֳדָ֣ם מַלְכָּ֔א וּפִשְׁרָ֖א לְמַלְכָּ֥א אֲחַוֵּֽא׃
<b style="color: gray;">רש"י</b> כל קבל דנה . כל עומת זה שנגלה לו הסוד : דניאל על על אריוך . נכנס אצל אריוך : די מני . שהפקיד : אל תהובד . אל תאבד : העלני . הכניסני :
<b style="color: gray;">מצודת דוד</b> כל קבל . בעבור זה שנגלה לו החלום : על על . נכנס אל אריוך אשר הפקידו המלך לאבד כל חכמי בבל : אזל . הלך אליו : אל תהובד . ר''ל מעתה אל תאבדם כלל וכלל : העלני . הכנס אותי לפני המלך ואגיד לו אף הפתרון :
<h3>{כה}</h3>
אֱדַ֤יִן אַרְיוֹךְ֙ בְּהִתְבְּהָלָ֔ה הַנְעֵ֥ל לְדָנִיֵּ֖אל קֳדָ֣ם מַלְכָּ֑א וְכֵ֣ן אֲמַר־לֵ֗הּ דִּֽי־הַשְׁכַּ֤חַת גְּבַר֙ מִן־בְּנֵ֤י גָֽלוּתָא֙ דִּ֣י יְה֔וּד דִּ֥י פִשְׁרָ֖א לְמַלְכָּ֥א יְהוֹדַֽע׃
<b style="color: gray;">רש"י</b> אדין . אז : בהתבהלה . בבהלה כלומר במהירות : הנעל . הכניס את דניאל : די השכחת גבר . אשר מצאתי איש : גלותא די יהוד . גלות יהודה :
<b style="color: gray;">מצודת דוד</b> בהתבהלה . בחפזון הכניס את דניאל לפני המלך : די השכחת . אשר מצאתי איש מן בני הגולה של יהודה אשר אף הפתרון יודיע למלך :
<h3>{כו}</h3>
עָנֵ֤ה מַלְכָּא֙ וְאָמַ֣ר לְדָנִיֵּ֔אל דִּ֥י שְׁמֵ֖הּ בֵּלְטְשַׁאצַּ֑ר (האיתיך) [הַֽאִיתָ֣ךְ] כָּהֵ֗ל לְהוֹדָעֻתַ֛נִי חֶלְמָ֥א דִֽי־חֲזֵ֖ית וּפִשְׁרֵֽהּ׃
<b style="color: gray;">רש"י</b> האיתך כהל . הישך יכול : די חזית . אשר ראיתי :
<b style="color: gray;">מצודת דוד</b> די שמה . אשר שמו בלטשצר כמ''ש למעלה שכן כנהו אשפנז : האיתיך . היש עמך יכולת להודיע לי החלום אשר ראיתי והפתרון :
<b style="color: gray;">מצודת ציון</b> כהל . יכול וכן ולא כהלין כתבא למקרא ( לקמן ה ) :
<h3>{כז}</h3>
עָנֵ֧ה דָנִיֵּ֛אל קֳדָ֥ם מַלְכָּ֖א וְאָמַ֑ר רָזָה֙ דִּֽי־מַלְכָּ֣א שָׁאֵ֔ל לָ֧א חַכִּימִ֣ין אָֽשְׁפִ֗ין חַרְטֻמִּין֙ גָּזְרִ֔ין יָכְלִ֖ין לְהַֽחֲוָיָ֥ה לְמַלְכָּֽא׃
<b style="color: gray;">רש"י</b> גזרין . שם מין בעל כישוף :
<b style="color: gray;">מצודת דוד</b> רזא . הסוד אשר שאל המלך אין חכמים וגו' יכולים להגידם למלך ובא כמלמד זכות על חכמי בבל :
<b style="color: gray;">מצודת ציון</b> גזרין . הם בעלי הקסם ההולכים לקראת נחשים :
<h3>{כח}</h3>
בְּרַ֡ם אִיתַ֞י אֱלָ֤הּ בִּשְׁמַיָּא֙ גָּלֵ֣א רָזִ֔ין וְהוֹדַ֗ע לְמַלְכָּא֙ נְבֽוּכַדְנֶצַּ֔ר מָ֛ה דִּ֥י לֶהֱוֵ֖א בְּאַחֲרִ֣ית יוֹמַיָּ֑א חֶלְמָ֨ךְ וְחֶזְוֵ֥י רֵאשָׁ֛ךְ עַֽל־מִשְׁכְּבָ֖ךְ דְּנָ֥ה הֽוּא׃
<b style="color: gray;">רש"י</b> ברם איתי וגו' : והודע למלכא וגו' . הוא גילה לי רז זה ועל ידו הודיע למלך עיקר חלומו בעתידות : חלמך וחזוי ראשך על משכבך . אשר על משכבך זהו :
<b style="color: gray;">מצודת דוד</b> ברם . אבל יש אלוה בשמים המגלה סודות והוא הודיע למלך מה אשר יהיה בסוף הימים וכאומר האלוה אשר הודיע לך הוא גלה לי הסוד הזה : וחזוי ראשך . מה שראית בראשך לא במוחש ובעין כ''א בכח המדמה אשר בראש והוא החלום וכפל הדבר בשמות נרדפים וכן אדמת עפר ( לקמן יב ) : על משכבך . בהיותך על משכבך נרדם וישן : דנה הוא . זאת היא :
<h3>{כט}</h3>
(אנתה) [אַ֣נְתְּ] מַלְכָּ֗א רַעְיוֹנָךְ֙ עַל־מִשְׁכְּבָ֣ךְ סְלִ֔קוּ מָ֛ה דִּ֥י לֶהֱוֵ֖א אַחֲרֵ֣י דְנָ֑ה וְגָלֵ֧א רָזַיָּ֛א הוֹדְעָ֖ךְ מָה־דִ֥י לֶהֱוֵֽא׃
<b style="color: gray;">רש"י</b> רעיונך . הרהורך : על משכבך סליקו . מה שהיית מהרהר ביום מה יהיה אחריך על משכבך עלו : וגלא רזיא הודעך . והקב''ה מגלה רזים הודיעך את אשר יהיה :
<b style="color: gray;">מצודת דוד</b> אנת . מתחלה אמר לו סיבת ראיית החלום הזה ואמר אתה המלך מחשבתך בהיותך שוכב על מטתך קודם השינה עלה אז בלבך לחשוב במה אשר יהיה אחרי זאת ר''ל מי ימלוך אחריך : וגלא . ה' המגלה לי הסודות האלה הוא הודיע לך מה אשר יהיה :
<b style="color: gray;">מצודת ציון</b> רעיוניך . מחשבתך כמו בנתה לרעי ( תהלים קלט ) :
<h3>{ל}</h3>
וַאֲנָ֗ה לָ֤א בְחָכְמָה֙ דִּֽי־אִיתַ֥י בִּי֙ מִן־כָּל־חַיַּיָּ֔א רָזָ֥א דְנָ֖ה גֱּלִ֣י לִ֑י לָהֵ֗ן עַל־דִּבְרַת֙ דִּ֤י פִשְׁרָא֙ לְמַלְכָּ֣א יְהוֹדְע֔וּן וְרַעְיוֹנֵ֥י לִבְבָ֖ךְ תִּנְדַּֽע׃
<b style="color: gray;">רש"י</b> ואנה לא בחכמה . ואני לא מרוב החכמה שיש בי משאר הבריות יותר נגלה לי הסוד הזה : להן על דברת די פשרא למלכא יהודעון . יודיעוך מן השמים : ורעיוני לבבך תנדע . והרהורי לבבך שאתה מהרהר תמיד לדעת מי יקום אחריך : תנדע . תדע :
<b style="color: gray;">מצודת דוד</b> ואנה . ואני לא בעבור החכמה אשר יש בי יותר מכל החי נתגלה לי הסוד הזה ר''ל לא מאהבת ה' לי מרוב החכמה שבי גלה לי את החלום הזה : להן . רק בעבור אשר רצה המקום אשר מי מהאנשים יודיע למלך את פתרון חלומו ובזה תדע מחשבות לבבך אשר חשקת לדעת מי ימלוך אחריך ובעבורך גלה לי המקום להגיד לך :
<b style="color: gray;">מצודת ציון</b> על דברת . ענינו כמו בעבור וכן על דברת בני האדם ( קהלת ג ) :
<h3>{לא}</h3>
(אנתה) [אַ֣נְתְּ] מַלְכָּ֗א חָזֵ֤ה הֲוַ֙יְתָ֙ וַאֲל֨וּ צְלֵ֥ם חַד֙ שַׂגִּ֔יא צַלְמָ֨א דִּכֵּ֥ן רַ֛ב וְזִיוֵ֥הּ יַתִּ֖יר קָאֵ֣ם לְקָבְלָ֑ךְ וְרֵוֵ֖הּ דְּחִֽיל׃
<b style="color: gray;">רש"י</b> חזה הוית . רואה היית : ואלו . לשון והנה : צלמא דכן רב . צלם אשר היה לו כן גדול : וזיוה יתיר קאם לקבלך . היה עומד לנגדך : ורוה דחיל . ותארו נורא :
<b style="color: gray;">מצודת דוד</b> חזה הוית . רואה היית : ואלו . והנה דמות אדם אחד גדול : צלמא דכן . צלם זה היה גדול וזהרו יתירה ומרובה ועמד למולך : ורוה . ותארו נורא ומאוים :
<b style="color: gray;">מצודת ציון</b> ואלו . והנה וכן ואלו עיר וקדיש ( לקמן ד ) : דכן . זה כי מי האיש הלזה ( בראשית כד ) ת''א דיכי :
<h3>{לב}</h3>
ה֣וּא צַלְמָ֗א רֵאשֵׁהּ֙ דִּֽי־דְהַ֣ב טָ֔ב חֲד֥וֹהִי וּדְרָע֖וֹהִי דִּ֣י כְסַ֑ף מְע֥וֹהִי וְיַרְכָתֵ֖הּ דִּ֥י נְחָֽשׁ׃
<b style="color: gray;">רש"י</b> די דהב טב . של זהב טוב : חדוהי . חזה שלו : ודרעוהי . וזרועותיו : מעוהי וירכתיה . בטנו וירכותיו :
<b style="color: gray;">מצודת דוד</b> הוא צלמא . הצלם ההוא היה ראשו של זהב טוב החזות שלו וזרועותיו היו של כסף בטנו וירכותיו היו של נחשת :
<b style="color: gray;">מצודת ציון</b> וירכתה . שלשה פרקים יש ברגל העליון קרוי ירך האמצעי קרוי שוק התחתון קרוי רגל :
<h3>{לג}</h3>
שָׁק֖וֹהִי דִּ֣י פַרְזֶ֑ל רַגְל֕וֹהִי (מנהון) [מִנְּהֵין֙] דִּ֣י פַרְזֶ֔ל (ומנהון) [וּמִנְּהֵ֖ין] דִּ֥י חֲסַֽף׃
<b style="color: gray;">רש"י</b> שקוהי די פרזל . שוקיו של ברזל : מנהן די פרזל : ומנהן די חסף . מהם של ברזל ומהם של חרס :
<b style="color: gray;">מצודת דוד</b> שקוהי . שוקיו היו של ברזל רגליו מקצתם היו של ברזל ומקצתם של חרס ר''ל מקצת של כל רגל היה של ברזל ומקצתו של חרס . ( לד ) חזה הוית . רואה היית עומד על עמדו עד אשר נכרת אבן מעצמו אשר לא בידי אדם : ומחת . והכה להצלם על רגליו אשר מברזל וחרס ושחק אותם דק דק :
<h3>{לד}</h3>
חָזֵ֣ה הֲוַ֗יְתָ עַ֠ד דִּ֣י הִתְגְּזֶ֤רֶת אֶ֙בֶן֙ דִּי־לָ֣א בִידַ֔יִן וּמְחָ֤ת לְצַלְמָא֙ עַל־רַגְל֔וֹהִי דִּ֥י פַרְזְלָ֖א וְחַסְפָּ֑א וְהַדֵּ֖קֶת הִמּֽוֹן׃
<b style="color: gray;">רש"י</b> די התגזרת אבן . אשר נחתכה ונבדלה אבן אחת : די לא בידין . אשר לא בידים כי אם מאיליה : ומחת לצלמא . והכת' את הצלם : והדקת המון . והדיקה אותם :
<h3>{לה}</h3>
בֵּאדַ֣יִן דָּ֣קוּ כַחֲדָ֡ה פַּרְזְלָא֩ חַסְפָּ֨א נְחָשָׁ֜א כַּסְפָּ֣א וְדַהֲבָ֗א וַהֲווֹ֙ כְּע֣וּר מִן־אִדְּרֵי־קַ֔יִט וּנְשָׂ֤א הִמּוֹן֙ רוּחָ֔א וְכָל־אֲתַ֖ר לָא־הִשְׁתֲּכַ֣ח לְה֑וֹן וְאַבְנָ֣א ׀ דִּֽי־מְחָ֣ת לְצַלְמָ֗א הֲוָ֛ת לְט֥וּר רַ֖ב וּמְלָ֥ת כָּל־אַרְעָֽא׃
<b style="color: gray;">רש"י</b> באדין דקו כחדה . אז הודקו יחד כל מיני מתכות וחרס שהיה בו : והוו כעור מן אידרי קיט . והיו כמוץ מגרנות הקיץ : ונשא המון רוחא . ותשא אותם הרוח : וכל אתר לא השתכח להון . כלומר לא נודע מקומה הראשון ולא ניכר שהיו שם מעולם : הות לטור רב . נעשית הר גדול :
<b style="color: gray;">מצודת דוד</b> באדין . אז נשחקו ונכתשו כאחד הברזל והחרס וגו' מן אברי הצלם ההוא : והוו . ונעשו כמוץ אשר יסוער מן הגרנות אשר יכניסו בהם התבואות הגדלים בימי הקיץ : ונשא המון . הרוח נשא אותם ופזרם : וכל אתר . כל מקום לא נמצא להם ר''ל שמלאו כל הארץ ולא מצא להם להיות די להחזיק את הכל והוא ענין גוזמא והפלגה : ואבנא . האבן אשר הכה את הצלם נעשה להר גדול ומלאה כל הארץ :
<b style="color: gray;">מצודת ציון</b> כעור . כמוץ או יתכן שתהיה מל' נעורת של פשתן ובא בחסרון הנו''ן ור''ל כדבר אשר ינוער :
<h3>{לו}</h3>
דְּנָ֣ה חֶלְמָ֔א וּפִשְׁרֵ֖הּ נֵאמַ֥ר קֳדָם־מַלְכָּֽא׃
<b style="color: gray;">רש"י</b> דנה חלמא . הרי זה החלום שחלמת : ופשריה נאמר וגו' . ופתרונו נאמר לך :
<b style="color: gray;">מצודת דוד</b> דנה . זאת הוא החלום : ופשרה . והפתרון נאמר ולפי שאמר שידיעת החלום הוא מן הנמנע לדעתה בחכמה אבל מן השמים נתגלה לו לזה אמר אולם הפתרון נאמר וכאומר הנה אני והדומים לי נוכל לאמרה כי תלויה היא בחכמה :
<h3>{לז}</h3>
(אנתה) [אַ֣נְתְּ] מַלְכָּ֔א מֶ֖לֶךְ מַלְכַיָּ֑א דִּ֚י אֱלָ֣הּ שְׁמַיָּ֔א מַלְכוּתָ֥א חִסְנָ֛א וְתָקְפָּ֥א וִֽיקָרָ֖א יְהַב־לָֽךְ׃
<b style="color: gray;">רש"י</b> מלך מלכיא . פירשו רז''ל כל מלך מלכיא דדניאל מלך ב''ו חוץ מזה שכנגד הקב''ה אמר וכן פתרונו מלך המלכי' שהוא אלקי השמי' : מלכותא חסנא . מלכות חזק וכבד נתן לך :
<b style="color: gray;">מצודת דוד</b> מלך מלכיא . מושל על כל מלכי האדמה : די . אשר אלהי השמים נתן לך מלכות חזקה תקיפה וחשובה :
<h3>{לח}</h3>
וּבְכָל־דִּ֣י (דארין) [דָֽיְרִ֣ין] בְּֽנֵי־אֲ֠נָשָׁא חֵיוַ֨ת בָּרָ֤א וְעוֹף־שְׁמַיָּא֙ יְהַ֣ב בִּידָ֔ךְ וְהַשְׁלְטָ֖ךְ בְּכָלְּה֑וֹן (אנתה־)[אַנְתְּ־]ה֔וּא רֵאשָׁ֖ה דִּ֥י דַהֲבָֽא׃
<b style="color: gray;">רש"י</b> והשלטך בכלהון . והשליטך על כולם שאפילו גוזר על הסוס לא יהא צונף ועל העוף לא יפרח כמו שנאמר ואת חית השדה נתתי לעבדו ( ירמיה כז ) : אנת הוא ראשה די דהבא . ראש הזהב של הצורה שראית אתה הוא שמלכותך חזקה ועתה קיימת והיא חשובה מאד :
<b style="color: gray;">מצודת דוד</b> ובכל די . בכל מקום אשר שוכנים שם בני אדם וחית השדה ועוף השמים כל המקומות נתן בידך והמשילך על כולם וכמ''ש וגם את חית השדה נתתי לו לעבדו ( ירמיה כז ) וארז''ל שרכב על ארי וקשר תנין בראשו : אנת . אתה הוא הראש של זהב ר''ל עליך מרמז הראש של זהב אשר בהצלם על כי אתה הראשון בזמן ובמעלה :
<h3>{לט}</h3>
וּבָתְרָ֗ךְ תְּק֛וּם מַלְכ֥וּ אָחֳרִ֖י אֲרַ֣עא מִנָּ֑ךְ וּמַלְכ֨וּ (תליתיא) [תְלִיתָאָ֤ה] אָחֳרִי֙ דִּ֣י נְחָשָׁ֔א דִּ֥י תִשְׁלַ֖ט בְּכָל־אַרְעָֽא׃
<b style="color: gray;">רש"י</b> ובתרך תקום מלכו אחרי : ארע מנך . ואחריך אחר מלכות בלשצר בנך תקום מלכות שתטול השררה מזרעך נמוכה ושפלה ממלכות שלך : ארע . תחתונה ונמוכה , כמו שהכסף נמוך ושפל מהזהב , וראית שהחזה שהיא אחר הראש היא של כסף כך תהא מלכות מדי ופרס אחר מלכות בבל שפלה ממלכות נבוכדנצר : ומלכו תליתאה אחרי . אחרת : די נחשא . חסינא כנחשת והיא מלכות יון מלכות אלכסנדרוס מוקדן :
<b style="color: gray;">מצודת דוד</b> ובתרך . ואחריך תעמוד מלכות אחרת פחות ממך ר''ל שפלה וגרוע ממך כמו שהחזות והזרועות המה למטה מן הראש והיו מכסף הגרוע מן הזהב כן המלכות שאחריך תהיה שפלה ממך והיא מלכות מדי : ומלכו . ומלכות השלישית אשר תמלוך אחריה יהיה של נחושת אשר תמשול בכל הארץ והוא מלכות יון הקשין וחזקים כנחושת והיא תמלוך אחרי מדי כמו שהבטן והירכים המה למטה מהחזות והזרועות ומלכות רומא היא כלולה במלכות יון כמ''ש וצים מיד כתים ( במדבר כד ) ות''א וסיען יצטרחן מרומאי וכן בירושלמי מן דרומאי וכתים המה מבני יון כמ''ש ובני יון אלישה ותרשיש כתים ודודנים ( בראשית י ) :
<h3>{מ}</h3>
וּמַלְכוּ֙ (רביעיה) [רְבִ֣יעָאָ֔ה] תֶּהֱוֵ֥א תַקִּיפָ֖ה כְּפַרְזְלָ֑א כָּל־קֳבֵ֗ל דִּ֤י פַרְזְלָא֙ מְהַדֵּ֤ק וְחָשֵׁל֙ כֹּ֔לָּא וּֽכְפַרְזְלָ֛א דִּֽי־מְרָעַ֥ע כָּל־אִלֵּ֖ין תַּדִּ֥ק וְתֵרֹֽעַ׃
<b style="color: gray;">רש"י</b> ומלכו . רביעאה . היא קשה כפרזלא כאשר ראית השוקיים שהם רביעים לראש ולחזה ולמעיים והם של ברזל : מהדק וחשל כלא . מרדד ומהדק כל מיני מתכות שמרדדין אותם בקורנס : וחשל . ומרדד והרבה יש בגמ' חשלי דודי ( כתובות עז ) ביעי חשילתא ( חולין צב ) : כל אלין . כל מיני מתכות הללו שראית בצלם : תדיק ותרוע . תדיק ותרוצץ :
<b style="color: gray;">מצודת דוד</b> ומלכו . ומלכות הרביעית תהיה חזקה כברזל ולא אמר בה לא בתרא ולא אחרי כמ''ש בשנייה ובשלישית לפי שהמלכות מדי לקחה המלכות מכשדים מכל וכל ולא נשאר בהם מלוכה וכן מלכות יון לקחה המלכות ממדי מכל וכל ולא נשאר בהם מלוכה אבל לא כן נלקחה המלוכה מיון מכל וכל כי עדיין רומא מולכת ומושלת והיא ממלכות יון כמ''ש למעלה : כל קבל . ר''ל לזה רמז עליה כברזל בעבור אשר הברזל מכתת ומרדד כל דבר וכמו הברזל אשר מרצץ כל דבר כן המלכות הרביעית תכתת ותרוצץ כל המלכיות האלה ואף הפליטה הנשארת מכשדים וממדי והיא מלכות רומה אשר תתפשט מלכותם לאחר התפשטות מלכות יון כמו שהשוקים והרגלים המה למטה מן הבטן והירכים :
<b style="color: gray;">מצודת ציון</b> וחשל . ומרדד ובדרז''ל חשלי דודי ( כתובות עז ) :
<h3>{מא}</h3>
וְדִֽי־חֲזַ֜יְתָה רַגְלַיָּ֣א וְאֶצְבְּעָתָ֗א (מנהון) [מִנְּהֵ֞ן] חֲסַ֤ף דִּֽי־פֶחָר֙ (ומנהון) [וּמִנְּהֵ֣ין] פַּרְזֶ֔ל מַלְכ֤וּ פְלִיגָה֙ תֶּהֱוֵ֔ה וּמִן־נִצְבְּתָ֥א דִ֥י פַרְזְלָ֖א לֶֽהֱוֵא־בַ֑הּ כָּל־קֳבֵל֙ דִּ֣י חֲזַ֔יְתָה פַּ֨רְזְלָ֔א מְעָרַ֖ב בַּחֲסַ֥ף טִינָֽא׃
<b style="color: gray;">רש"י</b> חסף די פחר . חרס של יוצר והרבה יש בגמרא מאני דפחרא : מלכו פליגה תהוה . מלכות חלוקה תהיה שני מלכים יהיו ממנה כאחד חזק וחלש כמו שמפורש למטה מן קצת מלכותא תהוה תקיפא : ומן נצבתא די פרזלא להוא בה . אף החלש יהא חזק על אחרים ע''י חוזק חברו שיראו מפניו וזה מן נצבתא די פרזלא להוי בה , מן חוזק מצב הברזל , יהיה במלך החלש : כל קבל די חזיתה . כל עומת שראית ברזל מעורב בחרסית הטיט :
<b style="color: gray;">מצודת דוד</b> ודי חזיתה . ואשר ראית הרגלים והאצבעות מהם היו חרס של היוצר ומהם ברזל : מלכו . הפתרון הוא שתהיה מלכות חלוקה בקצת המקומות יתחזקו כברזל חיל רומה ובקצת המקומות יהיו חלושים חיל רומה כחרס הזה כאשר עודנו היום : ומן נצבתא . אבל הכח והיכולת של הברזל תהיה בכולם ר''ל המקומות החזקות שבה יעזרו בכח ידיו את החלושות לבל יכלו אותם מי מע''פ האדמה : כל קבל . ר''ל בעבור אשר ראית הברזל מעורב בחרס העשוי מטיט ( כי ראה ברזל וחרס מעורב יחד במקום אחד ועם לא נזכר למעלה ) וכאומר הנה זה יורה שהחזקות יעזרו להחלשות בעבור הערוב אשר יהיה בהם וכאשר יפרש למטה :
<b style="color: gray;">מצודת ציון</b> די פחר . של יוצר חרס ובדרז''ל במני דפחר' ( תענית ז ) : נצבתא . ענין נטיעה כמו מצבת בם ( ישעיה ו ) ור''ל הכח והיכולת ע''ש שהנטיעה היא כח הפירות והעלין :
<h3>{מב}</h3>
וְאֶצְבְּעָת֙ רַגְלַיָּ֔א (מנהון) [מִנְּהֵ֥ין] פַּרְזֶ֖ל (ומנהון) [וּמִנְּהֵ֣ין] חֲסַ֑ף מִן־קְצָ֤ת מַלְכוּתָא֙ תֶּהֱוֵ֣ה תַקִּיפָ֔ה וּמִנַּ֖הּ תֶּהֱוֵ֥ה תְבִירָֽה׃
<b style="color: gray;">מצודת דוד</b> ואצבעת . עתה בא לפרש מה שאמר במקרא שלפניו מלכו פליגה תהיה ואמר מה שראית אצבעות הרגלים מהם ברזל ומהם חרס הנה זה יורה שמקצת המלכות תהיה חזקה ומקצת תהיה שבורה וחלושה :
<h3>{מג}</h3>
(די) [וְדִ֣י] חֲזַ֗יְתָ פַּרְזְלָא֙ מְעָרַב֙ בַּחֲסַ֣ף טִינָ֔א מִתְעָרְבִ֤ין לֶהֱוֹן֙ בִּזְרַ֣ע אֲנָשָׁ֔א וְלָֽא־לֶהֱוֹ֥ן דָּבְקִ֖ין דְּנָ֣ה עִם־דְּנָ֑ה הֵֽא־כְדִ֣י פַרְזְלָ֔א לָ֥א מִתְעָרַ֖ב עִם־חַסְפָּֽא׃
<b style="color: gray;">רש"י</b> מתערבין להון בזרע אנשא וגו' . מתחתנים יהיו עם שאר האומות ולא יהיו שלימים ונדבקים עמם באמת ולב שלם ודתיהם שונות מדתי שאר האומות : הא כדי פרזלא לא מתערב . הלא הוא כמו שאין הברזל נדבק יפה עם החרס :
<b style="color: gray;">מצודת דוד</b> ודי חזית . עתה בא לפרש מה הערוב אשר יהיה ביניהם עד שיעזרו להם ואמר אשר ראית ברזל מעורב בחרס העשוי מטיט הנה זה יורה אשר יהיו מעורבבים אלו באלו בזרע אנשים כי יקחו מבנותיהם להם לנשים ואת בנותיהם יתנו להם ובעבור זה יעזרו החזקות להחלשות : ולא להון . אבל לא יהיו דבוקים אלו עם אלו באהבה הבאה מן הלב : הא כדי . הנה כאשר הברזל לא יתערב עם החרס להיות דבוקים יחד כן לא יתדבקו המה באהבת הלב ועכ''ז בעבור הערוב יעזרום מול האויב והוא רומי :
<h3>{מד}</h3>
וּֽבְיוֹמֵיה֞וֹן דִּ֧י מַלְכַיָּ֣א אִנּ֗וּן יְקִים֩ אֱלָ֨הּ שְׁמַיָּ֤א מַלְכוּ֙ דִּ֤י לְעָלְמִין֙ לָ֣א תִתְחַבַּ֔ל וּמַ֨לְכוּתָ֔ה לְעַ֥ם אָחֳרָ֖ן לָ֣א תִשְׁתְּבִ֑ק תַּדִּ֤ק וְתָסֵיף֙ כָּל־אִלֵּ֣ין מַלְכְוָתָ֔א וְהִ֖יא תְּק֥וּם לְעָלְמַיָּֽא׃
<b style="color: gray;">רש"י</b> וביומיהון די מלכיא אנון . ביומיהון של מלכים הללו בעוד מלכותם של רומיים קיימת : יקים אלה שמיא . מלכות הקב''ה שלעולם לא תתחבל מלכו והיא מלכות מלך המשיח : תדק ותסף . תדק ותכלה כל אלו המלכיות :
<b style="color: gray;">מצודת דוד</b> וביומיהון . וביומיהם של אלה המלכים והם מלכות יון ורומי גם היא תמשול ותמלוך בעת התפשטות מלכות רומי כמ''ש למעלה : יקים . יעמיד אלהי השמים מלכות אחת אשר לעולם לא תהיה נשחתה ולא תעזוב מלכותה לעם אחר : תדק . והיא תכתת ותכלה המעט מן המעט הנשאר מכשדים וממדי : והיא . המלכות ההיא תתקיים לעולם והיא מלכות המשיח שיגלה ב''ב :
<h3>{מה}</h3>
כָּל־קֳבֵ֣ל דִּֽי־חֲזַ֡יְתָ דִּ֣י מִטּוּרָא֩ אִתְגְּזֶ֨רֶת אֶ֜בֶן דִּי־לָ֣א בִידַ֗יִן וְ֠הַדֶּקֶת פַּרְזְלָ֨א נְחָשָׁ֤א חַסְפָּא֙ כַּסְפָּ֣א וְדַהֲבָ֔א אֱלָ֥הּ רַב֙ הוֹדַ֣ע לְמַלְכָּ֔א מָ֛ה דִּ֥י לֶהֱוֵ֖א אַחֲרֵ֣י דְנָ֑ה וְיַצִּ֥יב חֶלְמָ֖א וּמְהֵימַ֥ן פִּשְׁרֵֽהּ׃
<b style="color: gray;">רש"י</b> כל קבל די חזית . כל עומת שראית שנתפרקה אבן מן ההר שהדיקה כל הצלם זה פתרון שהמלכות החמישית תכלה ותרוצץ את כולם : מה די להוא אחרי דנה . מה שיהיה אחר זאת אחר מלכות זו שלך : ויציב חלמא . אמת הוא החלום :
<b style="color: gray;">מצודת דוד</b> כל קבל . ר''ל הדבר הזה מרומז בעבור מה אשר ראית אשר מן ההר נכרת אבן מעצמה אשר לא בידי אדם וכתתה את הברזל וכו' כי כן תהיה מלכות המשיח שתבא לא בחיל ולא בכח כי אם מעצמה בהגעת הזמן והיא תכלה כל האומות אשר לא יקבלו עליהם עול המקום : אלה . אלוה הגדול הודיע למלך מה אשר יהיה אחרי זאת המלכות המושלת עתה מי ומי ימשול עד ימי עולם : ויציב . כמו שדבר החלום הוא אמת כי כזאת ראית כן נאמנה הפתרון כי כן יהיה :
<h3>{מו}</h3>
בֵּ֠אדַיִן מַלְכָּ֤א נְבֽוּכַדְנֶצַּר֙ נְפַ֣ל עַל־אַנְפּ֔וֹהִי וּלְדָנִיֵּ֖אל סְגִ֑ד וּמִנְחָה֙ וְנִ֣יחֹחִ֔ין אֲמַ֖ר לְנַסָּ֥כָה לֵֽהּ׃
<b style="color: gray;">רש"י</b> אמר לנסכה . רצה לעשותו אלוה :
<b style="color: gray;">מצודת דוד</b> באדין . אז המלך נ''נ נפל על פניו והשתחוה לדניאל : ומנחה . מנחה ממש כי ארז''ל שחשב לעבדו עבודת אלהות : וניחוחין . יין הבא לנסכים ולנחת רוח אמר לנסך לפניו אבל באמת לא נסך לפניו כי לא רצה דניאל לקבל וכן אמרו רז''ל :
<h3>{מז}</h3>
עָנֵה֩ מַלְכָּ֨א לְדָנִיֵּ֜אל וְאָמַ֗ר מִן־קְשֹׁט֙ דִּ֣י אֱלָהֲכ֗וֹן ה֣וּא אֱלָ֧הּ אֱלָהִ֛ין וּמָרֵ֥א מַלְכִ֖ין וְגָלֵ֣ה רָזִ֑ין דִּ֣י יְכֵ֔לְתָּ לְמִגְלֵ֖א רָזָ֥ה דְנָֽה׃
<b style="color: gray;">רש"י</b> מן קשוט . באמת : ומרא מלכין . אדוני האדונים : רזא דנה . סתר זה :
<b style="color: gray;">מצודת דוד</b> ענה מלכא . כשלא רצה לקבל אמר לו המלך אל תחשוב שאני מכחש באלהי השמים לא כן הוא כי מן קשוט וכו' ר''ל באמת אשר אלהיכם הוא אלהים על כל האלהים וכאומר ואם אמנם כי אלהים אתה מ''מ הוא גדול ממך : ומרא . והוא מושל ושר על כל המלכים ולא כן אתה : וגלה . הוא מגלה סודות אשר יכלת לגלות הסוד הזה וכאומר הנה מה שגילה הסוד הזה הוא בעבור שאלהי השמים הוא מגלה הסודות והוא גלה לך א''כ גדול הוא מאוד ממך ואיך אכחש בו :
<h3>{מח}</h3>
אֱדַ֨יִן מַלְכָּ֜א לְדָנִיֵּ֣אל רַבִּ֗י וּמַתְּנָ֨ן רַבְרְבָ֤ן שַׂגִּיאָן֙ יְהַב־לֵ֔הּ וְהַ֨שְׁלְטֵ֔הּ עַ֖ל כָּל־מְדִינַ֣ת בָּבֶ֑ל וְרַב־סִגְנִ֔ין עַ֖ל כָּל־חַכִּימֵ֥י בָבֶֽל׃
<b style="color: gray;">רש"י</b> לדניאל רבי . לדניאל גדל על כל השרים :
<b style="color: gray;">מצודת דוד</b> אדין . אז גדל המלך את דניאל ומתנות גדולות ומרובות נתן לו והמשילו על כל מדינות בבל : ורב סגנין . עשהו שר השרים אשר היו על כל חכמי בבל ר''ל שהיה לשר על השרים וכו' :
<b style="color: gray;">מצודת ציון</b> סגנין . ענין שררה מה כמו ויבא סגנים כמו חומר ( ישעיה מא ) :
<h3>{מט}</h3>
וְדָנִיֵּאל֙ בְּעָ֣א מִן־מַלְכָּ֔א וּמַנִּ֗י עַ֤ל עֲבִֽידְתָּא֙ דִּ֚י מְדִינַ֣ת בָּבֶ֔ל לְשַׁדְרַ֥ךְ מֵישַׁ֖ךְ וַעֲבֵ֣ד נְג֑וֹ וְדָנִיֵּ֖אל בִּתְרַ֥ע מַלְכָּֽא׃
<b style="color: gray;">רש"י</b> ומני על עבידתא די מדינת בבל . ויפקד על כל צרכי הממלכות את חנניה מישאל ועזריה :
<b style="color: gray;">מצודת דוד</b> בעא . בקש מן המלך ליתן ממשלה מה לחבריו וקצר בדבר המובן : ומני . והפקיד את חנניה מישאל ועזריה על מלאכת המלך אשר במדינת בבל : בתרע מלכא . היה יושב בתמידות בשער בית המלך והיא דבר גדולה וכבוד :
<h2>דניאל פרק-ג</h2>
<h3>{א}</h3>
נְבוּכַדְנֶצַּ֣ר מַלְכָּ֗א עֲבַד֙ צְלֵ֣ם דִּֽי־דְהַ֔ב רוּמֵהּ֙ אַמִּ֣ין שִׁתִּ֔ין פְּתָיֵ֖הּ אַמִּ֣ין שִׁ֑ת אֲקִימֵהּ֙ בְּבִקְעַ֣ת דּוּרָ֔א בִּמְדִינַ֖ת בָּבֶֽל׃
<b style="color: gray;">רש"י</b> עבד וגו' . מלאה לבו לעשות צלם של זהב : פתיה אמין שית אקימה וגו' . אם אין עביו אלא שש היאך יכול לעמוד בגובה אמין שתין אמר רב ביבי מעמידין אותו ונופל עד שהביאו כל זהב של ירושלים ושפכו דימוס על רגליו לקיים מה שנאמ' ( יחזקאל ז ) וזהבם לנידה יהיה : בבקעת דורא . שם מקום :
<b style="color: gray;">מצודת דוד</b> עבד . עשה צורה של זהב קומתו היה ששים אמות ורחבו ו' אמות והעמידו בבקעת דורא וארז''ל על כי שמע בפתרון חלומו אשר ישראל ינחלו המלכות בא''י עד עולם לכן עשה הצלם בחשבו להכשילם בעון עכו''ם למען לא ינחלו המלוכה :
<h3>{ב}</h3>
וּנְבוּכַדְנֶצַּ֣ר מַלְכָּ֡א שְׁלַ֡ח לְמִכְנַ֣שׁ ׀ לַֽאֲחַשְׁדַּרְפְּנַיָּ֡א סִגְנַיָּ֣א וּֽפַחֲוָתָ֡א אֲדַרְגָּזְרַיָּא֩ גְדָ֨בְרַיָּ֤א דְּתָבְרַיָּא֙ תִּפְתָּיֵ֔א וְכֹ֖ל שִׁלְטֹנֵ֣י מְדִֽינָתָ֑א לְמֵתֵא֙ לַחֲנֻכַּ֣ת צַלְמָ֔א דִּ֥י הֲקֵ֖ים נְבוּכַדְנֶצַּ֥ר מַלְכָּֽא׃
<b style="color: gray;">רש"י</b> לאחשדרפניא . דוכסין : פחותא . שלטונין : אדרגזריא גדבריא וגו' . כולם שם עכו''ם הם : לחנוכת צלמא . תחלת עבודותיו :
<b style="color: gray;">מצודת דוד</b> למכנש . לאסוף את אחשדרפניא וכו' וכל שאר מושלי המדינה לבא לחנוכת הצלם אשר העמיד :
<b style="color: gray;">מצודת ציון</b> לאחשדרפניא וכו' . כולם שמות מיני שררה זו למעלה מזו וידועים המה בל' כשדים : לחנכת . התחלת תשמיש הדבר להיות משמש והולך קרוי חנוך בל' המקרא :
<h3>{ג}</h3>
בֵּאדַ֡יִן מִֽתְכַּנְּשִׁ֡ין אֲחַשְׁדַּרְפְּנַיָּ֡א סִגְנַיָּ֣א וּֽפַחֲוָתָ֡א אֲדַרְגָּזְרַיָּ֣א גְדָבְרַיָּא֩ דְּתָ֨בְרַיָּ֜א תִּפְתָּיֵ֗א וְכֹל֙ שִׁלְטֹנֵ֣י מְדִֽינָתָ֔א לַחֲנֻכַּ֣ת צַלְמָ֔א דִּ֥י הֲקֵ֖ים נְבוּכַדְנֶצַּ֣ר מַלְכָּ֑א (וקאמין) [וְקָֽיְמִין֙] לָקֳבֵ֣ל צַלְמָ֔א דִּ֥י הֲקֵ֖ים נְבוּכַדְנֶצַּֽר׃
<b style="color: gray;">מצודת דוד</b> באדין . אז נאספו אחשדרפניא וכו' : וקיימין . ועמדו מול הצלם אשר העמיד :
<h3>{ד}</h3>
וְכָרוֹזָ֖א קָרֵ֣א בְחָ֑יִל לְכ֤וֹן אָֽמְרִין֙ עַֽמְמַיָּ֔א אֻמַּיָּ֖א וְלִשָּׁנַיָּֽא׃
<b style="color: gray;">רש"י</b> וכרוזא קרא בחיל . הכרוז יוצא בכח גדול : לכון אמרין עממיא . לכם כל העמים והלשונות אומרים מכרוז מצות המלך במשלחת המלך :
<b style="color: gray;">מצודת דוד</b> וכרוזא . וכרוז קרא בכח ר''ל בהרמת קול גדול : לכון . וזהו דבר הכרוז לכם אומרים ומזרזים אתם עממיא וכו' :
<b style="color: gray;">מצודת ציון</b> וכרוזא . ענין השמעת הדבר לרבים : עממיא . הם האומות שיש להם אלוה ותורה : אומיא . הם בלא אלוה ובלא תורה : ולשניא . הם החלוקים בלשונותם בין מבני אלוה ותורה ובין זולתם :
<h3>{ה}</h3>
בְּעִדָּנָ֡א דִּֽי־תִשְׁמְע֡וּן קָ֣ל קַרְנָ֣א מַ֠שְׁרוֹקִיתָא (קיתרוס) [קַתְר֨וֹס] סַבְּכָ֤א פְּסַנְתֵּרִין֙ סוּמְפֹּ֣נְיָ֔ה וְכֹ֖ל זְנֵ֣י זְמָרָ֑א תִּפְּל֤וּן וְתִסְגְּדוּן֙ לְצֶ֣לֶם דַּהֲבָ֔א דִּ֥י הֲקֵ֖ים נְבוּכַדְנֶצַּ֥ר מַלְכָּֽא׃
<b style="color: gray;">רש"י</b> בעדנא דתשמעון קל קרנא משרוקיתא . קול הקרן שורקת כמו ( זכריה י ) אשרקה להם ואקבצם : קתרוס סבכא וגו' . כולם כלי זמר הם : זני זמרא . מיני זמר למינו ת''א לזנוהי :
<b style="color: gray;">מצודת דוד</b> בעדנא . בעת אשר תשמעון קול קרן השופר וכו' וכל שאר מיני זמר אז תפלו על פניכם ותשתחוו אל צורת הזהב אשר העמיד נבוכדנצר המלך :
<b style="color: gray;">מצודת ציון</b> משרוקיתא וכו' . כולם שמות מיני כלי זמר וידועים המה בל' כשדים :
<h3>{ו}</h3>
וּמַן־דִּי־לָ֥א יִפֵּ֖ל וְיִסְגֻּ֑ד בַּהּ־שַׁעֲתָ֣א יִתְרְמֵ֔א לְגֽוֹא־אַתּ֥וּן נוּרָ֖א יָקִֽדְתָּֽא׃
<b style="color: gray;">רש"י</b> אתון נורא . גומא שעושין לשרוף בה אבנים לסיד והוא כבשן שבכל המקרא :
<b style="color: gray;">מצודת דוד</b> ומן . ומי אשר לא יפול וישתחוה אזי מיד בעת הזאת יושלך לתוך תנור אש הבוערת :
<h3>{ז}</h3>
כָּל־קֳבֵ֣ל דְּנָ֡ה בֵּהּ־זִמְנָ֡א כְּדִ֣י שָֽׁמְעִ֣ין כָּֽל־עַמְמַיָּ֡א קָ֣ל קַרְנָא֩ מַשְׁר֨וֹקִיתָ֜א (קיתרס) [קַתְר֤וֹס] שַׂבְּכָא֙ פְּסַנְטֵרִ֔ין וְכֹ֖ל זְנֵ֣י זְמָרָ֑א נָֽפְלִ֨ין כָּֽל־עַֽמְמַיָּ֜א אֻמַיָּ֣א וְלִשָּׁנַיָּ֗א סָֽגְדִין֙ לְצֶ֣לֶם דַּהֲבָ֔א דִּ֥י הֲקֵ֖ים נְבוּכַדְנֶצַּ֥ר מַלְכָּֽא׃
<b style="color: gray;">רש"י</b> כל קבל דנה . כל עומת זו שנזהרו במצות המלך על כך : בה זמנא . בו בזמן שישמעו קול הזמר שהוא לסימן שיבואו המשתחוים להשתחוות נפלין כל עממיא וגו' :
<b style="color: gray;">מצודת דוד</b> כל קבל . בעבור הכרוז הזה לכן בזה העת כאשר שמעו כל העמים קול קרן השופר וכו' נפלו כולם על פניהם והשתחוו אל הצלם ( ולא זכר כאן סומפוניא וכללו בכל זני זמרא , או מדעת לא הביאו ליתן פתחון פה למי שלא ישתחוה כי יוכל לומר הלא לא הביאו הסומפוניא כאשר קרא בחיל כי עצם הכוונה היה להכשיל את ישראל ודבר המלך שלטון אין להשיב ואם יביאו הכל ועכ''ז לא ישתחוו מה לו במיתתן לזה מנע את הסומפוניא בחשבו אם לא ישתחוו עדיין אין להם משפט מות ואולי יפתם להשתחוות בשניה ) :
<h3>{ח}</h3>
כָּל־קֳבֵ֤ל דְּנָה֙ בֵּהּ־זִמְנָ֔א קְרִ֖בוּ גֻּבְרִ֣ין כַּשְׂדָּאִ֑ין וַאֲכַ֥לוּ קַרְצֵיה֖וֹן דִּ֥י יְהוּדָיֵֽא׃
<b style="color: gray;">רש"י</b> כל קבל דנה . כל עומת זו שראו שונאי היהודי' שיש שעה להלשין עליהם : קריבו גוברין כשדאין ואכלו קרצהון . הלשינו עליהם , לא תלך רכיל ( ויקרא יט ) מתרגמינן ולא תיכול קורצין , ואומר אני שכן היתה דת של הולכי רכיל לאכול לגימא במקום שמלשינין שם והוא סימן קיום דברים שמאותה שעה יש עליהם לברר דבריהם ולאמת לשון הרע שאמרו ואותה סעודה נקראת אכילת קורצין לשון קורץ בעיניו ( משלי ו ) שהוא לסימן לשון הרע :
<b style="color: gray;">מצודת דוד</b> כל קבל . בעבור זאת אשר כל העכו''ם השתחוו ולא מרו פיו : בה זמנא . בעת ההיא קרבו אנשי כשדים והלשינו מלשינות על היהודים :
<b style="color: gray;">מצודת ציון</b> ואכלו קרציהון . הוא מענין רכילות ומלשינות כי לא תלך רכיל ( ויקרא יט ) ת''א לא תיכול קורצין ע''ש שדרך המלשין לרמז דברו ולקרוץ בעיניו למען לא יבינו כל העומדים ובהקריצה ההיא כאלו אוכל בשר מי אשר ילשין עליו :
<h3>{ט}</h3>
עֲנוֹ֙ וְאָ֣מְרִ֔ין לִנְבוּכַדְנֶצַּ֖ר מַלְכָּ֑א מַלְכָּ֖א לְעָלְמִ֥ין חֱיִֽי׃
<b style="color: gray;">רש"י</b> ענו ואמרין . צוחו כל עניה שבמקרא לשון קול רם הוא :
<b style="color: gray;">מצודת דוד</b> ענו . הרימו קול ואמרו וכו' המלך לעולם יחיה והוא מדרך המוסר לברך את המלך בראשית האמרים :
<h3>{י}</h3>
(אנתה) [אַ֣נְתְּ] מַלְכָּא֮ שָׂ֣מְתָּ טְּעֵם֒ דִּ֣י כָל־אֱנָ֡שׁ דִּֽי־יִשְׁמַ֡ע קָ֣ל קַרְנָ֣א מַ֠שְׁרֹקִיתָא (קיתרס) [קַתְר֨וֹס] שַׂבְּכָ֤א פְסַנְתֵּרִין֙ (וסיפניה) [וְסוּפֹּ֣נְיָ֔ה] וְכֹ֖ל זְנֵ֣י זְמָרָ֑א יִפֵּ֥ל וְיִסְגֻּ֖ד לְצֶ֥לֶם דַּהֲבָֽא׃
<b style="color: gray;">רש"י</b> שמת טעם . גזרת דבר :
<b style="color: gray;">מצודת דוד</b> אנת . אתה המלך עשית גזרת אומר אשר כל איש אשר ישמע קול קרן השופר וכו' וכל שאר מיני זמר יפול על פניו וישתחוה אל הצלם :
<b style="color: gray;">מצודת ציון</b> טעם . ענינו בכ''מ דבר שיש בו ממש הנעשה בטעם ולא דבר של מה בכך :
<h3>{יא}</h3>
וּמַן־דִּי־לָ֥א יִפֵּ֖ל וְיִסְגֻּ֑ד יִתְרְמֵ֕א לְגֽוֹא־אַתּ֥וּן נוּרָ֖א יָקִֽדְתָּֽא׃
<b style="color: gray;">מצודת דוד</b> ומן . ומי אשר לא יפול וישתחוה יושלך לתוך תנור אש הבוערת :
<h3>{יב}</h3>
אִיתַ֞י גֻּבְרִ֣ין יְהוּדָאיִ֗ן דִּֽי־מַנִּ֤יתָ יָתְהוֹן֙ עַל־עֲבִידַת֙ מְדִינַ֣ת בָּבֶ֔ל שַׁדְרַ֥ךְ מֵישַׁ֖ךְ וַעֲבֵ֣ד נְג֑וֹ גֻּבְרַיָּ֣א אִלֵּ֗ךְ לָא־שָׂ֨מֽוּ (עליך) [עֲלָ֤ךְ] מַלְכָּא֙ טְעֵ֔ם (לאלהיך) [לֵֽאלָהָךְ֙] לָ֣א פָלְחִ֔ין וּלְצֶ֧לֶם דַּהֲבָ֛א דִּ֥י הֲקֵ֖ימְתָּ לָ֥א סָגְדִֽין׃
<b style="color: gray;">רש"י</b> איתי . יש : יהודאין . משבט יהודה : אלך . אלה : לא שמו : עלך מלכא טעם . לא חשו לתת עצה לעצמן לחוש על גזרותיך :
<b style="color: gray;">מצודת דוד</b> איתי . יש אנשים יהודים אשר הפקדת אותם על מלאכת מדינת בבל והם חנניה מישאל ועזריה : גובריא . האנשים האלה לא עשו לעצמן טעם ועצה לחוש עליך המלך לקיים מאמרך לאלהיך אינם עובדים ואל הצלם אשר העמדת לא השתחוו ( ולא הלשינו על דניאל בעבור כי ראו שהמלך חשבו לאלוה ואיך ישתחוה הוא אל הצלם :
<h3>{יג}</h3>
בֵּאדַ֤יִן נְבוּכַדְנֶצַּר֙ בִּרְגַ֣ז וַחֲמָ֔ה אֲמַר֙ לְהַיְתָיָ֔ה לְשַׁדְרַ֥ךְ מֵישַׁ֖ךְ וַעֲבֵ֣ד נְג֑וֹ בֵּאדַ֙יִן֙ גֻּבְרַיָּ֣א אִלֵּ֔ךְ הֵיתָ֖יוּ קֳדָ֥ם מַלְכָּֽא׃
<b style="color: gray;">רש"י</b> אמר להיתיה . צוה להביא : היתיו . הובאו :
<b style="color: gray;">מצודת דוד</b> באדין . אז אמר נ''נ בכעס וחמה להביא לחנניה מישאל ועזריה : באדין . אז האנשים האלה הובאו לפני המלך :
<h3>{יד}</h3>
עָנֵ֤ה נְבֻֽכַדְנֶצַּר֙ וְאָמַ֣ר לְה֔וֹן הַצְדָּ֕א שַׁדְרַ֥ךְ מֵישַׁ֖ךְ וַעֲבֵ֣ד נְג֑וֹ לֵֽאלָהַ֗י לָ֤א אִֽיתֵיכוֹן֙ פָּֽלְחִ֔ין וּלְצֶ֧לֶם דַּהֲבָ֛א דִּ֥י הֲקֵ֖ימֶת לָ֥א סָֽגְדִֽין׃
<b style="color: gray;">רש"י</b> הצדא . שמא גזרותי צדו ושממה ודבר רק היא בעיניכם אתם שדרך מישך ועבד נגו אשר לאלוהי אינכם עובדים , ה''א של הצדא משמשת בלשון תמיהה : די הקמת . שהקמותי :
<b style="color: gray;">מצודת דוד</b> ענה . הרים נ''נ את קולו ואמר עליהם : הצדא . וכי חוק גזרתי היא דברי ריק ושממה אתם חנניה מישאל ועזריה אל אלוהי לא ישכם עובדים ולצלם הזהב אשר העמדתי לא תשתחוו :
<b style="color: gray;">מצודת ציון</b> הצדא . ענין שממה כי תהו ובהו ( בראשית א ) ת''א צדיא ורקניא :
<h3>{טו}</h3>
כְּעַ֞ן הֵ֧ן אִֽיתֵיכ֣וֹן עֲתִידִ֗ין דִּ֣י בְעִדָּנָ֡א דִּֽי־תִשְׁמְע֡וּן קָ֣ל קַרְנָ֣א מַשְׁרוֹקִיתָ֣א (קיתרס) [קַתְר֣וֹס] שַׂבְּכָ֡א פְּסַנְתֵּרִין֩ וְסוּמְפֹּ֨נְיָ֜ה וְכֹ֣ל ׀ זְנֵ֣י זְמָרָ֗א תִּפְּל֣וּן וְתִסְגְּדוּן֮ לְצַלְמָ֣א דִֽי־עַבְדֵת֒ וְהֵן֙ לָ֣א תִסְגְּד֔וּן בַּהּ־שַׁעֲתָ֣ה תִתְרְמ֔וֹן לְגֽוֹא־אַתּ֥וּן נוּרָ֖א יָקִֽדְתָּ֑א וּמַן־ה֣וּא אֱלָ֔הּ דֵּ֥י יְשֵֽׁיזְבִנְכ֖וֹן מִן־יְדָֽי׃
<b style="color: gray;">רש"י</b> כען הן איתיכון עתידין . עתה הנכם עתידים על כרחכם לקבל זו עליכם : והן לא תסגדון . ואם לא תשתחוו תהיו מושלכים : לגו . לתוך : ומן הוא אלה . ומי הוא שום אלוה שיציל אתכם מידי :
<b style="color: gray;">מצודת דוד</b> כען . עתה אם ישכם מוכנים אשר בעת אשר תשמעון קול קרן וכו' וכל שאר מיני זמר אז תפלון ותשתחוו להצלם אשר עשיתי וכאומר אם עתה תשתחוו לא אעשה לכם מאומה רע על אשר לא השתחויתם בראשונה : והן . ואם לא תשתחוו אזי מיד בעת הזאת תושלכו אל תוך תנור אש הבוערת ומי הוא האלוה אשר יציל אתכם מידי :
<h3>{טז}</h3>
עֲנ֗וֹ שַׁדְרַ֤ךְ מֵישַׁךְ֙ וַעֲבֵ֣ד נְג֔וֹ וְאָמְרִ֖ין לְמַלְכָּ֑א נְבֽוּכַדְנֶצַּ֔ר לָֽא־חַשְׁחִ֨ין אֲנַ֧חְנָה עַל־דְּנָ֛ה פִּתְגָ֖ם לַהֲתָבוּתָֽךְ׃
<b style="color: gray;">רש"י</b> למלכא נבוכדנצר . למה הוזכר שמו אלא כך אמרו לו אם לקבל עלינו גזירתך לתת מסין וארנוניות וגולגליות אתה מלך עלינו אם לכפור בהקב''ה נבוכדנצר שפל אנשים בעינינו ובזוי עם אתה : לא חשחין אנחנא . לא חוששין אנו על זאת ליטול עצה מה להשיבך כי המענה מוכן ושגור בפינו :
<b style="color: gray;">מצודת דוד</b> ענו . השיבו חנניה מישאל ועזריה ואמרו למלך : נבוכדנצר . אתה נ''נ ולא קראוהו בשם מלך כאומר בדבר זה לא תמלוך עלינו ולא תמשול בנו : לא חשחין . אין אנחנו חוששין על הפחד הזה להשיבך אמרי רצוי וטענות :
<b style="color: gray;">מצודת ציון</b> חשחין . כמו חוששין הידוע בדרז''ל :
<h3>{יז}</h3>
הֵ֣ן אִיתַ֗י אֱלָהַ֙נָא֙ דִּֽי־אֲנַ֣חְנָא פָֽלְחִ֔ין יָכִ֖ל לְשֵׁיזָבוּתַ֑נָא מִן־אַתּ֨וּן נוּרָ֧א יָקִֽדְתָּ֛א וּמִן־יְדָ֥ךְ מַלְכָּ֖א יְשֵׁיזִֽב׃
<b style="color: gray;">רש"י</b> יכיל לשזבותנא . יכול להצילנו מכל צרה : מן אתון נורא . ומן ידך מלכא ישזיב . מן הכבשן ומן ידך יציל :
<b style="color: gray;">מצודת דוד</b> הן איתי . הנה יש אלהים הוא אלהינו אשר אנחנו עובדים הוא יכול להציל אותנו מן תנור אש הבוערת ואף מן ידך המלך יציל כאומר ובכל אופן שתרצה להמית אותנו יכול הוא להציל מכולם :
<h3>{יח}</h3>
וְהֵ֣ן לָ֔א יְדִ֥יעַ לֶהֱוֵא־לָ֖ךְ מַלְכָּ֑א דִּ֤י לֵֽאלָהָיִךְ֙ לָא־(איתינא) [אִיתַ֣נָא] פָֽלְחִ֔ין וּלְצֶ֧לֶם דַּהֲבָ֛א דִּ֥י הֲקֵ֖ימְתָּ לָ֥א נִסְגֻּֽד׃
<b style="color: gray;">רש"י</b> והן לא . ואם לא יחפוץ להציל גופינו ידיע להוי לך :
<b style="color: gray;">מצודת דוד</b> והן לא . ואף אם לא יחפוץ להציל ידוע יהיה לך המלך אשר עכ''ז לא יש עמנו לעבוד לאלהיך ואל צלם הזהב אשר העמדת לא נשתחוה :
<h3>{יט}</h3>
בֵּאדַ֨יִן נְבוּכַדְנֶצַּ֜ר הִתְמְלִ֣י חֱמָ֗א וּצְלֵ֤ם אַנְפּ֙וֹהִי֙ (אשתנו) [אֶשְׁתַּנִּ֔י] עַל־שַׁדְרַ֥ךְ מֵישַׁ֖ךְ וַעֲבֵ֣ד נְג֑וֹ עָנֵ֤ה וְאָמַר֙ לְמֵזֵ֣א לְאַתּוּנָ֔א חַ֨ד־שִׁבְעָ֔ה עַ֛ל דִּ֥י חֲזֵ֖ה לְמֵזְיֵֽהּ׃
<b style="color: gray;">רש"י</b> התמלי חמא . נתמלא חמה : וצלם אנפוהי אשתני . ופרצוף פניו נשתנו : למזא לאתונא . להצית לכבשן האש ולחממו : חד שבעה על די חזה למזיה . על אחת שבע פעמים ששיערוהו עד כדי הסיקו וכאילו יבעירוהו ז' שיעורין כמוהו : למזיה . להסיקו :
<b style="color: gray;">מצודת דוד</b> באדין . אז נבוכדנצר נתמלא חמה ודמות פניו נשתנה בכעסו על חנניה מישאל ועזריה : ענה . הרים קול ואמר להבעיר ולהסיק את התנור : חד שבעה . ר''ל להוסיף ולהסיק בפעם אחת כשיעור שבעה הסקות על אשר ראוי להסיקו :
<b style="color: gray;">מצודת ציון</b> למזא . ענין הסקה ושריפה וכן מזי רעב ( דברים לב ) :
<h3>{כ}</h3>
וּלְגֻבְרִ֤ין גִּבָּֽרֵי־חַ֙יִל֙ דִּ֣י בְחַיְלֵ֔הּ אֲמַר֙ לְכַפָּתָ֔ה לְשַׁדְרַ֥ךְ מֵישַׁ֖ךְ וַעֲבֵ֣ד נְג֑וֹ לְמִרְמֵ֕א לְאַתּ֥וּן נוּרָ֖א יָקִֽדְתָּֽא׃
<b style="color: gray;">רש"י</b> ולגבורין גברי חיל די בחיליה . ולאנשים גבורי כח אשר בחילו : אמר לכפתה . צוה לאסור אותם שראה מתחזקים לענותו קשות ואמר גבורים הם אלו וצוה לגבורים אשר בחילו לאסור אותם :
<b style="color: gray;">מצודת דוד</b> ולגוברין גברי . ולאנשים אנשי חיל אשר בצבאו צוה לאסור ולקשור לחנניה מישאל ועזריה ולהשליך לתנור אש הבוערת :
<b style="color: gray;">מצודת ציון</b> לכפתה . ענין קשירה ובדרז''ל עבד כפות לו ( ב''ק כב ) :
<h3>{כא}</h3>
בֵּאדַ֜יִן גֻּבְרַיָּ֣א אִלֵּ֗ךְ כְּפִ֙תוּ֙ בְּסַרְבָּלֵיהוֹן֙ (פטישיהון) [פַּטְּשֵׁיה֔וֹן] וְכַרְבְּלָתְה֖וֹן וּלְבֻשֵׁיה֑וֹן וּרְמִ֕יו לְגֽוֹא־אַתּ֥וּן נוּרָ֖א יָקִֽדְתָּֽא׃
<b style="color: gray;">רש"י</b> גובריא אלך . אנשים אלו : כפיתו בסרבליהון . נתקשרו בבגדי מעטפותן : פטשיהון וכרבלתהון . מיני מלבוש מלכות שהיה להם ואע''פ שהיו יוצאין לידון לפני נ''נ דיני מיתה לא שנו בגדיהם להשפיל את גדולתם מכאן למדו חכמים שאפי' בשעת הסכנה לא ישנה אדם מן השררה שהוחזק בה : וכרבלתהון . יש לו דוגמא ( בד''ה א' טו ) ודוד מכורבל : ורמיו לגוא אתון נורא . והושלכו לתוך כבשן בוערה :
<b style="color: gray;">מצודת דוד</b> באדין . אז האנשים האלה קשרו אותם כשהם לבושים בסרבליהון וגו' : ולבושיהון . ר''ל שאר המלבושים : ורמיו . והשליכו אותם לתוך התנור וגו' :
<b style="color: gray;">מצודת ציון</b> בסרבליהון . הוא שם מלבוש ובדרז''ל בסרבלי חתימי ( שבת נח ) : פטשיהון . הם המכנסים : וכרבלתהון . מין לבוש עשוי להתעטף בו ודוגמתו ודוד מכורבל במעיל ( דה''א טו ) :
<h3>{כב}</h3>
כָּל־קֳבֵ֣ל דְּנָ֗ה מִן־דִּ֞י מִלַּ֤ת מַלְכָּא֙ מַחְצְפָ֔ה וְאַתּוּנָ֖א אֵזֵ֣ה יַתִּ֑ירָא גֻּבְרַיָּ֣א אִלֵּ֗ךְ דִּ֤י הַסִּ֙קוּ֙ לְשַׁדְרַ֤ךְ מֵישַׁךְ֙ וַעֲבֵ֣ד נְג֔וֹ קַטִּ֣ל הִמּ֔וֹן שְׁבִיבָ֖א דִּ֥י נוּרָֽא׃
<b style="color: gray;">רש"י</b> כל קבל דנה . כל עומת זאת אשר מצות המלך היתה עזה : ואתונא אזה יתירא . והכבשן הוסק מאד : גובריא אלך . אלו האנשים הגבורים אשר קשרו את חנניה מישאל ועזריה והשליכום לכבשן : קטיל המון שביבא די נורא . שרף אותם כח שביב האש :
<b style="color: gray;">מצודת דוד</b> כל קבל . בעבור זאת מן אשר דבר המלך היתה ממהרת והתנור הוסק בהסקה מרובה : גובריא אלך . לזה האנשים האלה אשר העלו את חנניה מישאל ועזריה אל פה התנור להשליכם בו : קטיל . המית אותם הנצוצות של האש כי היו מרובות ועשו בבהלה ולא היו נשמרים ונזהרים :
<b style="color: gray;">מצודת ציון</b> שביבא . ניצוצות כמו ולא יגה שביב אשו ( איוב יח ) :
<h3>{כג}</h3>
וְגֻבְרַיָּ֤א אִלֵּךְ֙ תְּלָ֣תֵּה֔וֹן שַׁדְרַ֥ךְ מֵישַׁ֖ךְ וַעֲבֵ֣ד נְג֑וֹ נְפַ֛לוּ לְגֽוֹא־אַתּוּן־נוּרָ֥א יָֽקִדְתָּ֖א מְכַפְּתִֽין׃
<b style="color: gray;">רש"י</b> מכפתין . קשורין :
<b style="color: gray;">מצודת דוד</b> וגובריא . והאנשים האלה שלשתם חנניה מישאל ועזריה נפלו לתוך התנור כשהם קשורים :
<h3>{כד}</h3>
אֱדַ֙יִן֙ נְבוּכַדְנֶצַּ֣ר מַלְכָּ֔א תְּוַ֖הּ וְקָ֣ם בְּהִתְבְּהָלָ֑ה עָנֵ֨ה וְאָמַ֜ר לְהַדָּֽבְר֗וֹהִי הֲלָא֩ גֻבְרִ֨ין תְּלָתָ֜א רְמֵ֤ינָא לְגוֹא־נוּרָא֙ מְכַפְּתִ֔ין עָנַ֤יִן וְאָמְרִין֙ לְמַלְכָּ֔א יַצִּיבָ֖א מַלְכָּֽא׃
<b style="color: gray;">רש"י</b> תוה . תמה : וקם בהתבהלה . ועמד בבהלה : ענין ואמרין . עונין ואומרי' למלך : יציבא מלכא . אמת דבר המלך :
<b style="color: gray;">מצודת דוד</b> אדין . אז נבוכדנצר המלך חרד ועמד בבהלה והרים קול ואמר ליועציו הלא שלשה אנשים השלכנו לתוך האש כשהם קשורים : ענין . השיבו ואמרו למלך אמת המלך כן היא :
<b style="color: gray;">מצודת ציון</b> להדברוהי . הם היועצים המנהיגים כי וינהג את הצאן ( שמות ג ) ת''א ודבר :
<h3>{כה}</h3>
עָנֵ֣ה וְאָמַ֗ר הָֽא־אֲנָ֨ה חָזֵ֜ה גֻּבְרִ֣ין אַרְבְּעָ֗ה שְׁרַ֙יִן֙ מַהְלְכִ֣ין בְּגֽוֹא־נוּרָ֔א וַחֲבָ֖ל לָא־אִיתַ֣י בְּה֑וֹן וְרֵוֵהּ֙ דִּ֣י (רביעיא) [רְֽבִיעָאָ֔ה] דָּמֵ֖ה לְבַר־אֱלָהִֽין׃
<b style="color: gray;">רש"י</b> שרין מהלכין בגוא נורא . מותרין מאסוריהן והולכים בתוך האש : וחבל לא איתי בהון . וחבלה לא יש בהם : ורוה די . רביעאה . ותוארו של רביעי : דמה לבר אלהין . דומה למלאך שראיתי בהיותי עם סנחרב כשנשרפו אוכלוסיו שנאמר ( ישעיה לז ) ויך במחנה אשור ונבוכדנצר היה שם ונמלט בתוך עשרה שנמלטו מהם :
<b style="color: gray;">מצודת דוד</b> הא אנה . הלא אני רואה ארבעה אנשים והמה מותרים מן הקשורים והולכים בתוך האש והשחתה לא יש בהם : ורוה . ותוארו של הרביעי דומה למלאך :
<b style="color: gray;">מצודת ציון</b> לבר אלהין . כן יקרא המלאך כאלו הוא מבני בית של השכינה וכן ויבואו בני האלהים ( איוב א ) :
<h3>{כו}</h3>
בֵּאדַ֜יִן קְרֵ֣ב נְבוּכַדְנֶצַּ֗ר לִתְרַע֮ אַתּ֣וּן נוּרָ֣א יָקִֽדְתָּא֒ עָנֵ֣ה וְאָמַ֗ר שַׁדְרַ֨ךְ מֵישַׁ֧ךְ וַעֲבֵד־נְג֛וֹ עַבְד֛וֹהִי דִּֽי־אֱלָהָ֥א (עליא) [עִלָּאָ֖ה] פֻּ֣קוּ וֶאֱת֑וֹ בֵּאדַ֣יִן נָֽפְקִ֗ין שַׁדְרַ֥ךְ מֵישַׁ֛ךְ וַעֲבֵ֥ד נְג֖וֹ מִן־גּ֥וֹא נוּרָֽא׃
<b style="color: gray;">רש"י</b> קרב . לתרע אתון נורא . נגש לשער החצר שהכבשן בתוכה לדבר עמהם ומתחלה היה רואה אותם מרחוק : פוקו ואתו . צאו ובאו ולא אמר להם עלו ובואו מכאן למדנו שצף קרקעית הכבשן והשוה לארץ שלא יטרחו לעלות : באדין נפקון . אע''פ שבטוחין בנס העשוי להם לא מלאה לבם לזלזל במלכות לצאת שלא ברשות :
<b style="color: gray;">מצודת דוד</b> באדין . אז קרב נ''נ אל שער התנור : עבדוהי . עבדיו של אלהים עליון צאו מן התנור ובואו אלי : באדין . אז יצאו מן תוך האש כי עד לא דבר אליהם רכות פחדו לצאת כי האדם הוא בעל בחירה ופן ימיתם בידיו :
<h3>{כז}</h3>
וּ֠מִֽתְכַּנְּשִׁין אֲחַשְׁדַּרְפְּנַיָּ֞א סִגְנַיָּ֣א וּפַחֲוָתָא֮ וְהַדָּבְרֵ֣י מַלְכָּא֒ חָזַ֣יִן לְגֻבְרַיָּ֣א אִלֵּ֡ךְ דִּי֩ לָֽא־שְׁלֵ֨ט נוּרָ֜א בְּגֶשְׁמְה֗וֹן וּשְׂעַ֤ר רֵֽאשְׁהוֹן֙ לָ֣א הִתְחָרַ֔ךְ וְסָרְבָּלֵיה֖וֹן לָ֣א שְׁנ֑וֹ וְרֵ֣יחַ נ֔וּר לָ֥א עֲדָ֖ת בְּהֽוֹן׃
<b style="color: gray;">רש"י</b> ומתכנשין אחשדרפניא . ד' אומות נמנו למעלה באסיפה הראשונה שלא נמנו כאן אדרגזריא דתבריא גדבריא תפתיא הם גבורי החיל אשר הרגם שביב האש בהשליכם את חנניה וחבריו לאור : חזין לגובריא אלך . רואין את האנשים האלה חנניה וחבריו : די לא שלט נורא בגשמהון . אשר לא שלטה האש בגופם : גשמהון . גופן בל' ארמי ויש רבים בזה הספר : ושער ראשיהון לא התחרך . שער ראשיהון לא נחרך : לא שנו . לא נשתנו ממראיתן : לא עדת בהון . לא סרה לתוכם :
<b style="color: gray;">מצודת דוד</b> ומתכנשין . ונאספו אחשדרפניא וגו' ויועצי המלך וראו את האנשים האלה אשר לא שלט האש בגופם ושער ראשם לא נשרף ונחרך וסרבליהון לא נשתנו מן האש ואף ריח אש לא עברה בהם :
<b style="color: gray;">מצודת ציון</b> בגשמיהון . בגופם כי ושבט לגו כסילים ( משלי כו ) ת''י ושבטא לגושמיהון : התחרך . ענין שריפה כמו לא יחרוך רמיה ( שם יב ) : עדת . עברה כמו לא עדה עליו שחל ( איוב כח ) :
<h3>{כח}</h3>
עָנֵ֨ה נְבֽוּכַדְנֶצַּ֜ר וְאָמַ֗ר בְּרִ֤יךְ אֱלָהֲהוֹן֙ דִּֽי־שַׁדְרַ֤ךְ מֵישַׁךְ֙ וַעֲבֵ֣ד נְג֔וֹ דִּֽי־שְׁלַ֤ח מַלְאֲכֵהּ֙ וְשֵׁיזִ֣ב לְעַבְד֔וֹהִי דִּ֥י הִתְרְחִ֖צוּ עֲל֑וֹהִי וּמִלַּ֤ת מַלְכָּא֙ שַׁנִּ֔יו וִיהַ֣בוּ (גשמיהון) [גֶשְׁמְה֗וֹן] דִּ֠י לָֽא־יִפְלְח֤וּן וְלָֽא־יִסְגְּדוּן֙ לְכָל־אֱלָ֔הּ לָהֵ֖ן לֵאלָֽהֲהֽוֹן׃
<b style="color: gray;">רש"י</b> ענה נבוכדנצר . צוח נבוכדנצר : די התרחיצו עלוהי . אשר בטחו עליו : ומלת מלכא שניו . ומלת המלך שנו שלא לקיימו : ויהבו גשמהון . ומסרו גופם : לאלההון . זולתי לאלהיהם :
<b style="color: gray;">מצודת דוד</b> בריך . ברוך אלהיהם של חנניה מישאל ועזריה אשר שלח מלאכו והציל את עבדיו אשר בטחו עליו ודבר המלך בטלו ושנו ומסרו גופם אשר לא יעבדו ולא ישתחוו לשום אלוה כ''א לאלהיהם :
<h3>{כט}</h3>
וּמִנִּי֮ שִׂ֣ים טְעֵם֒ דִּי֩ כָל־עַ֨ם אֻמָּ֜ה וְלִשָּׁ֗ן דִּֽי־יֵאמַ֤ר (שלה) [שָׁלוּ֙] עַ֣ל אֱלָהֲה֗וֹן דִּֽי־שַׁדְרַ֤ךְ מֵישַׁךְ֙ וַעֲבֵ֣ד נְג֔וֹא הַדָּמִ֣ין יִתְעֲבֵ֔ד וּבַיְתֵ֖הּ נְוָלִ֣י יִשְׁתַּוֵּ֑ה כָּל־קֳבֵ֗ל דִּ֣י לָ֤א אִיתַי֙ אֱלָ֣ה אָחֳרָ֔ן דִּֽי־יִכֻּ֥ל לְהַצָּלָ֖ה כִּדְנָֽה׃
<b style="color: gray;">רש"י</b> שים טעם . כלומר יושם חק : די יאמר . שלו . אשר יאמר משגה כלומר שום דבר של גנאי : הדמין . אברים כלומר ינתחוהו לאברים : נולי ישתוה . אשפה יושם : די יכול להצלה כדנה . אשר יכול להציל כזאת :
<b style="color: gray;">מצודת דוד</b> ומני . וממני נעשה גזרת אומר אשר כל עם ולשון אשר יאמר לתלות דבר שגגה ומשגה על האלהים של חנניה מישאל ועזריה אזי יעשה גופו לנתחים וביתו יושם לאשפה ולמקום נוול : כל קבל . בעבור אשר לא יש אלוה אחר אשר יכול להציל כהצלה הזאת :
<b style="color: gray;">מצודת ציון</b> שלו . שגגה ומשגה כמו על השל ( ש''ב ו ) :
<h3>{ל}</h3>
בֵּאדַ֣יִן מַלְכָּ֗א הַצְלַ֛ח לְשַׁדְרַ֥ךְ מֵישַׁ֛ךְ וַעֲבֵ֥ד נְג֖וֹ בִּמְדִינַ֥ת בָּבֶֽל׃
<b style="color: gray;">רש"י</b> הצלח . הצליח והגדיל אותם :
<b style="color: gray;">מצודת דוד</b> באדין . אז המלך הצליח לחנניה מישאל ועזריה ר''ל המשילם ממשל רב בכל המדינה :
<h3>{לא}</h3>
נְבוּכַדְנֶצַּ֣ר מַלְכָּ֗א לְֽכָל־עַֽמְמַיָּ֞א אֻמַיָּ֧א וְלִשָּׁנַיָּ֛א דִּֽי־(דארין) [דָיְרִ֥ין] בְּכָל־אַרְעָ֖א שְׁלָמְכ֥וֹן יִשְׂגֵּֽא׃
<b style="color: gray;">רש"י</b> נבוכדנצר מלכא לכל עממיא . זה טופס כתב האגרת נבוכדנצר המלך שואל לשלום לכל העמים :
<b style="color: gray;">מצודת דוד</b> נבוכדנצר מלכא . עתה יחל לספר דברי האגרת אשר כתב נבוכדנצר לכל העמים וראשית הדברים היו נבוכדנצר מלכא לכל עממיא וגו' אשר שוכנים בכל הארץ לכולכם יאמר שלומכם יתרבה ויתגדל :
<b style="color: gray;">מצודת ציון</b> ישגא . יתגדל ויתרבה כמו כארז בלבנון ישגה ( תהלים צב ) :
<h3>{לב}</h3>
אָֽתַיָּא֙ וְתִמְהַיָּ֔א דִּ֚י עֲבַ֣ד עִמִּ֔י אֱלָהָ֖א (עליא) [עִלָּאָ֑ה] שְׁפַ֥ר קָֽדָמַ֖י לְהַחֲוָיָֽה׃
<b style="color: gray;">רש"י</b> שפר קדמי להחויה . טוב לי להגיד :
<b style="color: gray;">מצודת דוד</b> אתיא . האותות והמופתים התמוהים אשר עשה עמי אלהים עליון יאה ונאה לפני להגיד ולספר :
<b style="color: gray;">מצודת ציון</b> שפר . נאה ויאה כמו אמרי שפר ( בראשית מט ) :
<h3>{לג}</h3>
אָת֙וֹהִי֙ כְּמָ֣ה רַבְרְבִ֔ין וְתִמְה֖וֹהִי כְּמָ֣ה תַקִּיפִ֑ין מַלְכוּתֵהּ֙ מַלְכ֣וּת עָלַ֔ם וְשָׁלְטָנֵ֖הּ עִם־דָּ֥ר וְדָֽר׃
<b style="color: gray;">מצודת דוד</b> אתוהי . אותותיו מאוד גדולים ומופתיו התמוהים מאוד חזקים מלכותו מלכות עולמים וממשלתו עם כל הדורות רצה לומר בזמן כל הדורות :
<b style="color: gray;">מצודת ציון</b> כמה . הוא כענין מאד ובדרז''ל כמה גדולים מעשה חייא ( כתובות קג ) :
<h2>דניאל פרק-ד</h2>
<h3>{א}</h3>
אֲנָ֣ה נְבוּכַדְנֶצַּ֗ר שְׁלֵ֤ה הֲוֵית֙ בְּבֵיתִ֔י וְרַעְנַ֖ן בְּהֵיכְלִֽי׃
<b style="color: gray;">רש"י</b> שלה הוית בביתי . שליו הייתי :
<b style="color: gray;">מצודת דוד</b> אנה . זהו תוכן ספור האגרת ואמר הנה אני נ''נ בשלוה הייתי בביתי ורטוב ומלוחלח בהיכלי ועל שבהחלום אשר יספר בענין נמשל הוא אל האילן לזה אחז בלשון שאלה מליצת שבח וטובת האילן :
<b style="color: gray;">מצודת ציון</b> ורענן . ענין לחות ורטיבות כמו דשנים ורעננים ( תהלים צב ) :
<h3>{ב}</h3>
חֵ֥לֶם חֲזֵ֖ית וִֽידַחֲלִנַּ֑נִי וְהַרְהֹרִין֙ עַֽל־מִשְׁכְּבִ֔י וְחֶזְוֵ֥י רֵאשִׁ֖י יְבַהֲלֻנַּֽנִי׃
<b style="color: gray;">רש"י</b> וידחלנני . ואיים עלי והפחדני :
<b style="color: gray;">מצודת דוד</b> חלם . חלום ראיתי והפחיד אותי : והרהורין . המחשבות בהיותי ישן על משכבי והוא החלום הבאה מן המחשבה וראיית ראשי הבהילו אותי ואף זה יורה על החלום הנראה בהמוח אשר בראש וכפל הדבר פעמים ושלש והיא דרך מליצה לחזק הדבר ולהגדיל הענין :
<h3>{ג}</h3>
וּמִנִּי֙ שִׂ֣ים טְעֵ֔ם לְהַנְעָלָ֣ה קָֽדָמַ֔י לְכֹ֖ל חַכִּימֵ֣י בָבֶ֑ל דִּֽי־פְשַׁ֥ר חֶלְמָ֖א יְהֽוֹדְעֻנַּֽנִי׃
<b style="color: gray;">מצודת דוד</b> ומני . וממני נעשה גזרת אומר להכניס לפני את כל חכמי בבל אשר יודיעו לי פתרון החלום :
<h3>{ד}</h3>
בֵּאדַ֣יִן (עללין) [עָלִּ֗ין] חַרְטֻמַיָּא֙ אָֽשְׁפַיָּ֔א (כשדיא) [כַּשְׂדָּאֵ֖י] וְגָזְרַיָּ֑א וְחֶלְמָ֗א אָמַ֤ר אֲנָה֙ קֳדָ֣מֵיה֔וֹן וּפִשְׁרֵ֖הּ לָא־מְהוֹדְעִ֥ין לִֽי׃
<b style="color: gray;">מצודת דוד</b> באדין . אז נכנסו החרטומים וגו' ואמרתי לפניהם החלום ולא הודיעו לי הפתרון :
<h3>{ה}</h3>
וְעַ֣ד אָחֳרֵ֡ין עַל֩ קָֽדָמַ֨י דָּנִיֵּ֜אל דִּֽי־שְׁמֵ֤הּ בֵּלְטְשַׁאצַּר֙ כְּשֻׁ֣ם אֱלָהִ֔י וְדִ֛י רֽוּחַ־אֱלָהִ֥ין קַדִּישִׁ֖ין בֵּ֑הּ וְחֶלְמָ֖א קָֽדָמ֥וֹהִי אַמְרֵֽת׃
<b style="color: gray;">רש"י</b> ועד אחרן . ועד אשר באחרונה הובא לפני דניאל : כשום אלהי . עכו''ם של בבל בל שמה טשצר שם לשון חכמה הוא באומות :
<b style="color: gray;">מצודת דוד</b> ועד אחרן . ועד באחרונה נכנס לפני דניאל אשר שמו בלטשאצר כשם אלהי אשר בו רוח אלהים קדושים ואמרתי החלום לפניו :
<h3>{ו}</h3>
בֵּלְטְשַׁאצַּר֮ רַ֣ב חַרְטֻמַיָּא֒ דִּ֣י ׀ אֲנָ֣ה יִדְעֵ֗ת דִּ֠י ר֣וּחַ אֱלָהִ֤ין קַדִּישִׁין֙ בָּ֔ךְ וְכָל־רָ֖ז לָא־אָנֵ֣ס לָ֑ךְ חֶזְוֵ֨י חֶלְמִ֧י דִֽי־חֲזֵ֛ית וּפִשְׁרֵ֖הּ אֱמַֽר׃
<b style="color: gray;">רש"י</b> וכל רז לא אנס לך . וכל סתום לא נאנס ולא נכחד ממך :
<b style="color: gray;">מצודת דוד</b> בלטשאצר . וכה אמרתי לו אתה בלטשאצר שר החרטומים אשר אני יודע אשר רוח אלהים קדושים בך וכל סוד לא ינצח אותך להיות קשה ממך לבל תדעהו : חזית . אגיד לך מראות החלום אשר ראיתי ואמור אתה הפתרון :
<b style="color: gray;">מצודת ציון</b> אנס . ענין הכרח ונצוח ועל שם זה נקרא הגזלן אנס :
<h3>{ז}</h3>
וְחֶזְוֵ֥י רֵאשִׁ֖י עַֽל־מִשְׁכְּבִ֑י חָזֵ֣ה הֲוֵ֔ית וַאֲל֥וּ אִילָ֛ן בְּג֥וֹא אַרְעָ֖א וְרוּמֵ֥הּ שַׂגִּֽיא׃
<b style="color: gray;">מצודת דוד</b> וחזוי . וזהו מראית ראשי בהיותי שוכב על משכבי : חזה . רואה הייתי והנה אילן בתוך הארץ וקומתו מרובה :
<h3>{ח}</h3>
רְבָ֥ה אִֽילָנָ֖א וּתְקִ֑ף וְרוּמֵהּ֙ יִמְטֵ֣א לִשְׁמַיָּ֔א וַחֲזוֹתֵ֖הּ לְס֥וֹף כָּל־אַרְעָֽא׃
<b style="color: gray;">רש"י</b> רבה אילנא ותקיף . גדל האילן והוחזק ועצם : ימטא לשמיא . הגיע השמים :
<b style="color: gray;">מצודת דוד</b> רבה . גדל האילן ונתחזק וקומתו הגיע עד השמים ומראהו היה נראה לסוף כל הארץ :
<h3>{ט}</h3>
עָפְיֵ֤הּ שַׁפִּיר֙ וְאִנְבֵּ֣הּ שַׂגִּ֔יא וּמָז֨וֹן לְכֹ֖לָּא־בֵ֑הּ תְּחֹת֜וֹהִי תַּטְלֵ֣ל ׀ חֵיוַ֣ת בָּרָ֗א וּבְעַנְפ֙וֹהִי֙ (ידרון) [יְדוּרָן֙] צִפֲּרֵ֣י שְׁמַיָּ֔א וּמִנֵּ֖הּ יִתְּזִ֥ין כָּל־בִּשְׂרָֽא׃
<b style="color: gray;">רש"י</b> עפיה שפיר . ענפו נאה : ואנבה שגיא . פריו רב : מזון לכולא ביה . וכדי מזון לכל בריה היה בו : תטלל . לשון צל : ידורון . ל' מדור ולינה : יתזון . ל' מזון :
<b style="color: gray;">מצודת דוד</b> עפיה . העלין שבו היו נאים ויפים ופירותיו היו מרובים והיה די בהם לזון ולכלכל את כל הבריות : תחתוהי . תחתיו חסו בצלו חיית השדה ובענפיו יקננו עוף השמים ומפירותיו היו נזונים כל הבריות :
<b style="color: gray;">מצודת ציון</b> עפיה . העלין כמו מבין עפאים ( שם קד ) :
<h3>{י}</h3>
חָזֵ֥ה הֲוֵ֛ית בְּחֶזְוֵ֥י רֵאשִׁ֖י עַֽל־מִשְׁכְּבִ֑י וַאֲלוּ֙ עִ֣יר וְקַדִּ֔ישׁ מִן־שְׁמַיָּ֖א נָחִֽת׃
<b style="color: gray;">רש"י</b> חזה הוית . רואה הייתי : ואלו עיר וקדיש . והנה מלאך שהוא ער לעולם וקדוש :
<b style="color: gray;">מצודת דוד</b> חזה . רואה הייתי במראית ראשי בהיותי ישן על מטתי : ואלו . והנה מלאך מחריב והוא קדוש ירד מן השמים :
<b style="color: gray;">מצודת ציון</b> עיר . מלאך המחריב והוא מלשון ערו ערו ( שם קלז ) :
<h3>{יא}</h3>
קָרֵ֨א בְחַ֜יִל וְכֵ֣ן אָמַ֗ר גֹּ֤דּוּ אִֽילָנָא֙ וְקַצִּ֣צוּ עַנְפ֔וֹהִי אַתַּ֥רוּ עָפְיֵ֖הּ וּבַדַּ֣רוּ אִנְבֵּ֑הּ תְּנֻ֤ד חֵֽיוְתָא֙ מִן־תַּחְתּ֔וֹהִי וְצִפְּרַיָּ֖א מִן־עַנְפֽוֹהִי׃
<b style="color: gray;">רש"י</b> קרא בחיל . צועק בכח : גודו אילנא . קוצו האילן : אתרו עפייה . השירו והפילו ענפיו : ובדרו אנבה . הפיצו פריו : תנוד חיותא מן תחתוהי . ינודו החיות מתחתיו :
<b style="color: gray;">מצודת דוד</b> בחיל . בכח והרמת קול : גודו . כרתו האילן וקצצו ענפיו והפילו עליו ופזרו פירותיו : תנוד . ינודו החיות מתחתיו והעופות ינודו מן ענפיו :
<b style="color: gray;">מצודת ציון</b> גדו . כרתו והוא קרוב מלשון שקמים גדעו ( ישעיה ט ) : אתרו . ענין הפלה והשלכה כמו ראה ויתר גוים ( חבקוק ג ) :
<h3>{יב}</h3>
בְּרַ֨ם עִקַּ֤ר שָׁרְשׁ֙וֹהִי֙ בְּאַרְעָ֣א שְׁבֻ֔קוּ וּבֶֽאֱסוּר֙ דִּֽי־פַרְזֶ֣ל וּנְחָ֔שׁ בְּדִתְאָ֖א דִּ֣י בָרָ֑א וּבְטַ֤ל שְׁמַיָּא֙ יִצְטַבַּ֔ע וְעִם־חֵיוְתָ֥א חֲלָקֵ֖הּ בַּעֲשַׂ֥ב אַרְעָֽא׃
<b style="color: gray;">רש"י</b> ברם עיקר שרשוהי בארעא שבוקו . אך עיקר שרשיו הניחו : ובאסור די פרזל ונחש . כלו' תנו רגליו בכבלי ברזל כשם שעושין לסוס שמניחין אותו באפר כך כבלוהי בכבלי' : בדתאא . בעשב השדה כלומר באחו שלא יזוז משם : יצטבע . יהא שרוי תמיד לשון טבילה : חלקה . חלקו :
<b style="color: gray;">מצודת דוד</b> ברם . אבל עיקר שרשיו הניחו בארץ ויהיה אסור ומקושר בקשורי ברזל ונחושת בעשב של השדה לבל יזוז ממקומו : יצטבע . יתכבס בטל השמים : ועם חיותא . עם החיות יהיה חלקו בעשב השדה לאכול בהם חלק כחלק :
<h3>{יג}</h3>
לִבְבֵהּ֙ מִן־(אנושא) [אֲנָשָׁ֣א] יְשַׁנּ֔וֹן וּלְבַ֥ב חֵיוָ֖ה יִתְיְהִ֣ב לֵ֑הּ וְשִׁבְעָ֥ה עִדָּנִ֖ין יַחְלְפ֥וּן עֲלֽוֹהִי׃
<b style="color: gray;">רש"י</b> ושבעה עדנין . שבע שנים : יחלפון עלוהי . יעברו עליו בגזרה זו :
<b style="color: gray;">מצודת דוד</b> לבבה . לבבו ישתנה מלבב אדם ויותן לו לבב חיה ושבעה שנים יעברו עליו להיות כן :
<h3>{יד}</h3>
בִּגְזֵרַ֤ת עִירִין֙ פִּתְגָמָ֔א וּמֵאמַ֥ר קַדִּישִׁ֖ין שְׁאֵֽלְתָ֑א עַד־דִּבְרַ֡ת דִּ֣י יִנְדְּע֣וּן חַ֠יַּיָּא דִּֽי־שַׁלִּ֨יט (עליא) [עִלָּאָ֜ה] בְּמַלְכ֣וּת (אנושא) [אֲנָשָׁ֗א] וּלְמַן־דִּ֤י יִצְבֵּא֙ יִתְּנִנַּ֔הּ וּשְׁפַ֥ל אֲנָשִׁ֖ים יְקִ֥ים (עליה) [עֲלַֽהּ]:
<b style="color: gray;">רש"י</b> שאלתא . גזרה וע''י שנמלכין בהקב''ה קודם שיגזרו הגזרה קורא אותה שאלתא : עד דברת . כמו למען : די ינדעון חייא . שידעו כל החיים : ולמן די יצבא . למי שירצה :
<b style="color: gray;">מצודת דוד</b> בגזרת . הדבר נגזר בגזרת המלאכים המחריבים העושים דין המקום : שאלתא . הגזרה ההיא עשויה במאמר המלאכים הקדושים והיא היא וכפל הדבר במ''ש : עד דברת . בעבור אשר ידעו כל החי אשר העליון מושל במלכות אנשים ולמי אשר יחפוץ יתן אותה : ושפל . וכאשר ירצה יעמיד על המלוכה אדם שפל ופחות מן האנשים :
<b style="color: gray;">מצודת ציון</b> שאלתא . הוא ענין גזירה ע''ש כי נעשה בשאלת פי ה' : עד דברת . כמו על דברת ור''ל בעבור :
<h3>{טו}</h3>
דְּנָה֙ חֶלְמָ֣א חֲזֵ֔ית אֲנָ֖ה מַלְכָּ֣א נְבוּכַדְנֶצַּ֑ר (ואנתה) [וְאַ֨נְתְּ] בֵּלְטְשַׁאצַּ֜ר פִּשְׁרֵ֣א ׀ אֱמַ֗ר כָּל־קֳבֵל֙ דִּ֣י ׀ כָּל־חַכִּימֵ֣י מַלְכוּתִ֗י לָֽא־יָכְלִ֤ין פִּשְׁרָא֙ לְהוֹדָ֣עֻתַ֔נִי (ואנתה) [וְאַ֣נְתְּ] כָּהֵ֔ל דִּ֛י רֽוּחַ־אֱלָהִ֥ין קַדִּישִׁ֖ין בָּֽךְ׃
<b style="color: gray;">רש"י</b> פשרא . פתרונו : ואנת כהל . ואתה יכול :
<b style="color: gray;">מצודת דוד</b> דנה . זאת החלום ראיתי אני המלך נ''נ : ואנתה . ואתה אמור הפתרון בעבור אשר כל חכמי מלכותי לא יכלו להודיע לי הפתרון אבל אתה תוכל על אשר רוח אלהים קדושים בך :
<h3>{טז}</h3>
אֱדַ֨יִן דָּֽנִיֵּ֜אל דִּֽי־שְׁמֵ֣הּ בֵּלְטְשַׁאצַּ֗ר אֶשְׁתּוֹמַם֙ כְּשָׁעָ֣ה חֲדָ֔ה וְרַעְיֹנֹ֖הִי יְבַהֲלֻנֵּ֑הּ עָנֵ֨ה מַלְכָּ֜א וְאָמַ֗ר בֵּלְטְשַׁאצַּר֙ חֶלְמָ֤א וּפִשְׁרֵא֙ אַֽל־יְבַהֲלָ֔ךְ עָנֵ֤ה בֵלְטְשַׁאצַּר֙ וְאָמַ֔ר (מראי) [מָרִ֕י] חֶלְמָ֥א (לשנאיך) [לְשָֽׂנְאָ֖ךְ] וּפִשְׁרֵ֥הּ (לעריך) [לְעָרָֽךְ]:
<b style="color: gray;">רש"י</b> אדין דניאל . אשתומם . שתק : ורעינוהי . ומחשבותיו : יבהלוניה . שהיה ירא לפתור לו חלום : מרי . אדוני , אמרו רבותינו מארי חלמא לשנאך קדש הוא תלה עיניו להקב''ה ואמר חלום זה יתקיים על שנאך זה וא''ת לנבוכדנצר אמר והלא ישראל שונאו אפשר שיקללם : לערך . לשונאך כמו ויהי ערך ( שמואל א כה ) :
<b style="color: gray;">מצודת דוד</b> אשתומם . עמד מושתק ובתמהון כערך שעה אחת ומחשבותיו הבהילו אותו : חלמא . החלום והפתרון אל יבהילו אותך וכאומר הלא לא עליך המה : מרי . אדוני החלום יקיים בשנאך והפתרון באויבך והוא כפל ענין במ''ש :
<b style="color: gray;">מצודת ציון</b> אשתומם . ענין תמהון ושתיקה כמו משמים בתוכם ( יחזקאל ג ) : לערך . לשונאך כמו ויהי ערך ( ש''א כה ) :
<h3>{יז}</h3>
אִֽילָנָא֙ דִּ֣י חֲזַ֔יְתָ דִּ֥י רְבָ֖ה וּתְקִ֑ף וְרוּמֵהּ֙ יִמְטֵ֣א לִשְׁמַיָּ֔א וַחֲזוֹתֵ֖הּ לְכָל־אַרְעָֽא׃
<b style="color: gray;">מצודת דוד</b> אילנא . האילן אשר ראית אשר גדל ונתחזק וקומתו הגיע עד השמים ומראהו היה נראה לכל הארץ :
<h3>{יח}</h3>
וְעָפְיֵ֤הּ שַׁפִּיר֙ וְאִנְבֵּ֣הּ שַׂגִּ֔יא וּמָז֨וֹן לְכֹ֖לָּא־בֵ֑הּ תְּחֹת֗וֹהִי תְּדוּר֙ חֵיוַ֣ת בָּרָ֔א וּבְעַנְפ֕וֹהִי יִשְׁכְּנָ֖ן צִפֲּרֵ֥י שְׁמַיָּֽא׃
<b style="color: gray;">מצודת דוד</b> ועפיה . ועליו היו נאים ויפים ופירותיו מרובים והיה די בהם לזון כל הבריות תחתיו היו דרים חית השדה ובענפיו שכנו עופות השמים :
<h3>{יט}</h3>
(אנתה־)[אַנְתְּ־]ה֣וּא מַלְכָּ֔א דִּ֥י רְבַ֖ית וּתְקֵ֑פְתְּ וּרְבוּתָ֤ךְ רְבָת֙ וּמְטָ֣ת לִשְׁמַיָּ֔א וְשָׁלְטָנָ֖ךְ לְס֥וֹף אַרְעָֽא׃
<b style="color: gray;">מצודת דוד</b> אנת . ר''ל האילן הזה מרמז עליך כי דמית לו אשר נתגדלת ונתחזקת : ורבותך . גדולתך נתגדל בכל עת והגיע עד השמים וממשלתך בא עד קצות הארץ :
<h3>{כ}</h3>
וְדִ֣י חֲזָ֣ה מַלְכָּ֡א עִ֣יר וְקַדִּ֣ישׁ נָחִ֣ת ׀ מִן־שְׁמַיָּ֡א וְאָמַר֩ גֹּ֨דּוּ אִֽילָנָ֜א וְחַבְּל֗וּהִי בְּרַ֨ם עִקַּ֤ר שָׁרְשׁ֙וֹהִי֙ בְּאַרְעָ֣א שְׁבֻ֔קוּ וּבֶאֱסוּר֙ דִּֽי־פַרְזֶ֣ל וּנְחָ֔שׁ בְּדִתְאָ֖א דִּ֣י בָרָ֑א וּבְטַ֧ל שְׁמַיָּ֣א יִצְטַבַּ֗ע וְעִם־חֵיוַ֤ת בָּרָא֙ חֲלָקֵ֔הּ עַ֛ד דִּֽי־שִׁבְעָ֥ה עִדָּנִ֖ין יַחְלְפ֥וּן עֲלֽוֹהִי׃
<b style="color: gray;">מצודת דוד</b> ודי . ואשר ראה המלך מלאך מחריב וקדוש ירד מן השמים ואמר כרתו האילן והשחיתו אותו אבל עיקר שרשיו הניחו בארץ ויהיה מאוסר ומקושר באסור ברזל ונחושת בעשב של השדה ובטל השמים יכובס ועם חית השדה יהיה חלקו עד אשר יעבור עליו שבעה שנים :
<h3>{כא}</h3>
דְּנָ֥ה פִשְׁרָ֖א מַלְכָּ֑א וּגְזֵרַ֤ת (עליא) [עִלָּאָה֙] הִ֔יא דִּ֥י מְטָ֖ת עַל־(מראי) [מָרִ֥י] מַלְכָּֽא׃
<b style="color: gray;">רש"י</b> די מטת על : מרי מלכא . אשר הגיע על אדוני המלך :
<b style="color: gray;">מצודת דוד</b> דנה . אתה המלך הנה זאת היא הפתרון דברים כמשמען כי כן יבא עליך וגזרת העליון היא אשר הגיע על אדוני המלך :
<h3>{כב}</h3>
וְלָ֣ךְ טָֽרְדִ֣ין מִן־אֲנָשָׁ֡א וְעִם־חֵיוַ֣ת בָּרָא֩ לֶהֱוֵ֨ה מְדֹרָ֜ךְ וְעִשְׂבָּ֥א כְתוֹרִ֣ין ׀ לָ֣ךְ יְטַֽעֲמ֗וּן וּמִטַּ֤ל שְׁמַיָּא֙ לָ֣ךְ מְצַבְּעִ֔ין וְשִׁבְעָ֥ה עִדָּנִ֖ין יַחְלְפ֣וּן (עליך) [עֲלָ֑ךְ] עַ֣ד דִּֽי־תִנְדַּ֗ע דִּֽי־שַׁלִּ֤יט (עליא) [עִלָּאָה֙] בְּמַלְכ֣וּת אֲנָשָׁ֔א וּלְמַן־דִּ֥י יִצְבֵּ֖א יִתְּנִנַּֽהּ׃
<b style="color: gray;">רש"י</b> ולך טרדין מן אנשא . ואותך יטרדו מבני אדם : לך מצבעין . אותך יטבלו : ושבעה עדנין יחלפון עלך . יש לומר גמול בה''מ שהחריב שנבנתה בשבע שנים :
<b style="color: gray;">מצודת דוד</b> ולך . ואותך יגרשון מן אנשים ועם חית השדה יהיה מושבך ויאכילו אותך עשב כמו הבקרים ובטל השמים יכבסו אותך ושבעה שנים יעברו עליך בגזרה זו עד אשר תדע אשר העליון מושל במלכות אנשים ולמי אשר יחפוץ יתן אותה :
<b style="color: gray;">מצודת ציון</b> יטעמון . מלשון טעימה ואכילה :
<h3>{כג}</h3>
וְדִ֣י אֲמַ֗רוּ לְמִשְׁבַּ֞ק עִקַּ֤ר שָׁרְשׁ֙וֹהִי֙ דִּ֣י אִֽילָנָ֔א מַלְכוּתָ֖ךְ לָ֣ךְ קַיָּמָ֑ה מִן־דִּ֣י תִנְדַּ֔ע דִּ֥י שַׁלִּטִ֖ן שְׁמַיָּֽא׃
<b style="color: gray;">רש"י</b> ודי אמרו וגו' . אשר אמרו להניח שרשוהי של אילן והוא הפתרון : מלכותא לך קיימת . המלכות עומדת לך סופך שתשוב לך מלכותך : מן די תנדע די שליטין שמיא . מאחר שתדע שהעליונים מושלים בעולם :
<b style="color: gray;">מצודת דוד</b> ודי . ואשר נאמר להניח עיקר שרשיו של האילן הדבר הזה יורה וירמז שהמלכות יתקיים לך ותשוב למלוך מן העת אשר תכיר ותדע אשר מושל היושב בשמים :
<h3>{כד}</h3>
לָהֵ֣ן מַלְכָּ֗א מִלְכִּי֙ יִשְׁפַּ֣ר (עליך) [עֲלָ֔ךְ] (וחטיך) [וַחֲטָאָךְ֙] בְּצִדְקָ֣ה פְרֻ֔ק וַעֲוָיָתָ֖ךְ בְּמִחַ֣ן עֲנָ֑יִן הֵ֛ן תֶּהֱוֵ֥א אַרְכָ֖ה לִשְׁלֵוְתָֽךְ׃
<b style="color: gray;">רש"י</b> להן מלכא . באמת אתה מלך שמע לעצתי : מלכי . עצתי כמו איעצך אמלכינך : ישפר עלך . עצתי תיטב בעיניך לשמוע מילי : וחטאך בצדקה פרוק . וחטאתך בצדקה פרוק מעל צוארך : ועויתך במחן ענין . ועונותיך פרוק בחנינת עניים : הן תהוה ארכא לשלותך . אולי תהא שהות לשלומך שלא תמהר הרעה לבא ומה ראה דניאל להשיא עצה טובה לנבוכדנצר ראה ישראל עניים שפלי גולה מחזירין על הפתחים והשיאו עצה לחננם אמר לו עניים אלו שהגליתם רעבים הם פרנסם וכן עשה פתח אוצרותיו והיה מפרנסם כל י''ב חדש :
<b style="color: gray;">מצודת דוד</b> להן . כאומר אין לך מנוס מן הגזרה ההיא רק אתה המלך עצתי תהיה נאה ויפה עליך ועשה זאת פדה חטאך בצדקה ועונך בחנינת עניים והוא כפל ענין במ''ש : הן . הנה בזה תהיה אריכת זמן להשלוה אשר אתה בה ויקוים הדבר באחרית הימים :
<b style="color: gray;">מצודת ציון</b> מלכי . עצתי כמו וימלך לבי עלי ( נחמיה ה ) :
<h3>{כה}</h3>
כֹּ֣לָּא מְּטָ֔א עַל־נְבוּכַדְנֶצַּ֖ר מַלְכָּֽא׃
<b style="color: gray;">רש"י</b> כלא מטא . כל הפתרון הגיע על נבוכדנצר :
<b style="color: gray;">מצודת דוד</b> כלא . גם זה מדברי האגרת עד סוף הענין ואמר באגרתו הנה כל הפתרון הזה הגיע על נ''נ המלך וכמו שמספר והולך ( ואף שנ''נ עצמו כתבו לא אמר כמדבר בעדו כ''א כאחר המדבר וכן דרך המקרא כמ''ש וישלח וכו' ואת שמואל ( ש''א י''ב ) עם כי שמואל היה המדבר לא אמר ואותי ) :
<h3>{כו}</h3>
לִקְצָ֥ת יַרְחִ֖ין תְּרֵֽי־עֲשַׂ֑ר עַל־הֵיכַ֧ל מַלְכוּתָ֛א דִּ֥י בָבֶ֖ל מְהַלֵּ֥ךְ הֲוָֽה׃
<b style="color: gray;">רש"י</b> מהלך הוה . הולך היה :
<b style="color: gray;">מצודת דוד</b> לקצת . לסוף שנים עשר חודש על היכל המלך אשר בבבל היה נ''נ הולך ומטייל :
<h3>{כז}</h3>
עָנֵ֤ה מַלְכָּא֙ וְאָמַ֔ר הֲלָ֥א דָא־הִ֖יא בָּבֶ֣ל רַבְּתָ֑א דִּֽי־אֲנָ֤ה בֱנַיְתַהּ֙ לְבֵ֣ית מַלְכ֔וּ בִּתְקַ֥ף חִסְנִ֖י וְלִיקָ֥ר הַדְרִֽי׃
<b style="color: gray;">רש"י</b> הלא דא היא . שמע עניים באים על הפתח וצועקים אמר מה קול ההמון הזה באזני אמרו לו עבדיו אלו העניים שקבעת להם עת פרנסתם אמר הלא דא היא בבל רבתא וגומר ואלמלא ביזבזתי אוצרותי לפרנסת עניים מהיכן הייתי בונה כל הפלטרין הללו מעתה איני מפרנסם כך דרש רבי תנחומא : וליקר הדרי . ולכבוד תפארתי :
<b style="color: gray;">מצודת דוד</b> ענה . הרים המלך את קולו והיה משתבח בעצמו ומתייהר ואמר הלא זאת היא בבל הגדולה אשר אני בניתי אותה להיות בה בית מלכות : בתקף . והנה בניתי אותה בחוזק כחי לא בעזר זולתי ואף רק לכבוד תפארתי בניתי אותה לא לצורך מה להשגב בה מפני האויב כי ידי משלה לי :
<h3>{כח}</h3>
ע֗וֹד מִלְּתָא֙ בְּפֻ֣ם מַלְכָּ֔א קָ֖ל מִן־שְׁמַיָּ֣א נְפַ֑ל לָ֤ךְ אָֽמְרִין֙ נְבוּכַדְנֶצַּ֣ר מַלְכָּ֔א מַלְכוּתָ֖ה עֲדָ֥ת מִנָּֽךְ׃
<b style="color: gray;">רש"י</b> עוד מלתא בפום מלכא , : עדת מנך . סרה מנך :
<b style="color: gray;">מצודת דוד</b> עוד מלתא . עוד היה הדבר בפי המלך ולא גמר עדיין דבריו אז ירד קול מן השמים ואמר לך נאמר אתה נ''נ המלך דע אשר המלוכה עברה וסרה ממך :
<h3>{כט}</h3>
וּמִן־אֲנָשָׁא֩ לָ֨ךְ טָֽרְדִ֜ין וְֽעִם־חֵיוַ֧ת בָּרָ֣א מְדֹרָ֗ךְ עִשְׂבָּ֤א כְתוֹרִין֙ לָ֣ךְ יְטַעֲמ֔וּן וְשִׁבְעָ֥ה עִדָּנִ֖ין יַחְלְפ֣וּן (עליך) [עֲלָ֑ךְ] עַ֣ד דִּֽי־תִנְדַּ֗ע דִּֽי־שַׁלִּ֤יט (עליא) [עִלָּאָה֙] בְּמַלְכ֣וּת אֲנָשָׁ֔א וּלְמַן־דִּ֥י יִצְבֵּ֖א יִתְּנִנַּֽהּ׃
<b style="color: gray;">רש"י</b> טרדין . לשון גירושין :
<b style="color: gray;">מצודת דוד</b> ומן אנשא . מן אנשים יגרשו אותך ועם חית השדה יהיה מושבך ויאכילו אותך עשב כמו הבקרים ושבעה שנים יעברו עליך בגזרה זו עד אשר תדע אשר העליון מושל במלכות אנשים ולמי אשר יחפוץ יתן אותה :
<h3>{ל}</h3>
בַּהּ־שַׁעֲתָ֗א מִלְּתָא֮ סָ֣פַת עַל־נְבוּכַדְנֶצַּר֒ וּמִן־אֲנָשָׁ֣א טְרִ֔יד וְעִשְׂבָּ֤א כְתוֹרִין֙ יֵאכֻ֔ל וּמִטַּ֥ל שְׁמַיָּ֖א גִּשְׁמֵ֣הּ יִצְטַבַּ֑ע עַ֣ד דִּ֥י שַׂעְרֵ֛הּ כְּנִשְׁרִ֥ין רְבָ֖ה וְטִפְר֥וֹהִי כְצִפְּרִֽין׃
<b style="color: gray;">רש"י</b> ספת . הגזירה כלתה עליו : גשמה . גופיה : שערה כנשרין רבה . שערותיו ככנפי נשרים גדלו על כל גופו : וטפרוהי כצפרין . וצפרניו כצפור :
<b style="color: gray;">מצודת דוד</b> בה שעתא . בעת ההיא כלתה הדבר לבוא על נ''נ כי נשתבש דעתו ונתגרש מעצמו למקום החיות לשבת עמהם : ומן אנשא . מעצמו נתגרש מן אנשים ואכל עשב כבקרים וגופו נתכבס מטל השמים כי ישב מבלי מחסה : עד די . עד אשר נתגדל שערו ככנפי נשר וצפרני ידיו ורגליו כצפרני עופות הדורסים כי מרוב הלחות והלכלוך היו גדלים והולכים :
<h3>{לא}</h3>
וְלִקְצָ֣ת יֽוֹמַיָּה֩ אֲנָ֨ה נְבוּכַדְנֶצַּ֜ר עַיְנַ֣י ׀ לִשְׁמַיָּ֣א נִטְלֵ֗ת וּמַנְדְּעִי֙ עֲלַ֣י יְת֔וּב (ולעליא) [וּלְעִלָּאָה֙] בָּרְכֵ֔ת וּלְחַ֥י עָלְמָ֖א שַׁבְּחֵ֣ת וְהַדְּרֵ֑ת דִּ֤י שָׁלְטָנֵהּ֙ שָׁלְטָ֣ן עָלַ֔ם וּמַלְכוּתֵ֖הּ עִם־דָּ֥ר וְדָֽר׃
<b style="color: gray;">רש"י</b> ולקצת יומיא . לקץ הימים שקבעו לו לסוף ז' השנים : נטלת . נשאתי : ומנדעי עלי יתיב . ודעתי עלי חזרה : ולעלאה ברכת . ואת העליון ברכתי :
<b style="color: gray;">מצודת דוד</b> ולקצת . ולסוף השנים שקבעו לו והם שבעה שנים כמ''ש למעלה : אנה . אני נ''נ נשאתי את עיני אל השמים כי במשך שבעת השנים לא הכיר בעצמו מי הוא כי לא היה לו בינת אדם ובכלות הזמן התחילה דעתו לחזור אליו מעט מעט ואז הכיר בעצמו מי הוא והרגיש בדבר ונשא עיניו אל השמים לשאול עזרה מה' : ומנדעי . ר''ל שאלתי מה' אשר ישיב עלי הדעה והחכמה שהיה לי מאז : ולעלאה . ולהעליון ברכתי ולחי העולמים שבחתי ופארתי אשר ממשלתו ממשלת עולמים ומלכותו עם כל הדורות ר''ל בזמן כל הדורות :
<h3>{לב}</h3>
וְכָל־(דארי) [דָּיְרֵ֤י] אַרְעָא֙ כְּלָ֣ה חֲשִׁיבִ֔ין וּֽכְמִצְבְּיֵ֗הּ עָבֵד֙ בְּחֵ֣יל שְׁמַיָּ֔א (ודארי) [וְדָיְרֵ֖י] אַרְעָ֑א וְלָ֤א אִיתַי֙ דִּֽי־יְמַחֵ֣א בִידֵ֔הּ וְיֵ֥אמַר לֵ֖הּ מָ֥ה עֲבַֽדְתְּ׃
<b style="color: gray;">רש"י</b> כלה חשיבין . רבותינו אמרו האי חירגא דיומא לא שמיה אבק הנראה בשמש : וכמצביה עבד בחיל שמיא . וכרצונו עושה בצבא השמים : ולא איתי די ימחא בידיה . ולא יש שימחה בידו :
<b style="color: gray;">מצודת דוד</b> וכל . דיירי . כל יושבי ארץ כלא דבר המה חשובים למולו וכחפצו עושה בצבא השמים ושוכני ארץ ולא יש מי אשר ימחה בידו ויאמר לו מה עשית הלא לא נכון הדבר :
<h3>{לג}</h3>
בֵּהּ־זִמְנָ֞א מַנְדְּעִ֣י ׀ יְת֣וּב עֲלַ֗י וְלִיקַ֨ר מַלְכוּתִ֜י הַדְרִ֤י וְזִוִי֙ יְת֣וּב עֲלַ֔י וְלִ֕י הַדָּֽבְרַ֥י וְרַבְרְבָנַ֖י יְבַע֑וֹן וְעַל־מַלְכוּתִ֣י הָתְקְנַ֔ת וּרְב֥וּ יַתִּירָ֖ה ה֥וּסְפַת לִֽי׃
<b style="color: gray;">רש"י</b> ביה זמנא . באותו זמן : וליקר מלכותי הדרי . ולכבוד מלכותי חזרתי : וזיוי . ותואר פני : ולי הדברי ורברבני יבעון . ואותי יועצי ושרי היו מבקשים וחפצים שאשוב : התקנת . הוכנתי : ורבו יתירה הוספת לי . וגדולה יתירה מן הראשונה נתוספת לי , אמרו רבותינו שרכב על ארי וקשר תנין בראשו :
<b style="color: gray;">מצודת דוד</b> בה זמנא . בעת ההיא כאשר ברכתי לה' אז שבה עלי הדיעה שהיה לי מאז וחזרתי לכבוד מלכותי וזוהר פני שבה עלי ויועצי ושרי שאלו ובקשו לי למשול בהם כמאז : התקנת . הוכנתי על מלכותי וגדולה יתירה ומרובה נתוסף לי :
<b style="color: gray;">מצודת ציון</b> יבעון . ענין שאלה ובקשה כמו אם תבעיון בעיו ( ישעיה כא ) :
<h3>{לד}</h3>
כְּעַ֞ן אֲנָ֣ה נְבוּכַדְנֶצַּ֗ר מְשַׁבַּ֨ח וּמְרוֹמֵ֤ם וּמְהַדַּר֙ לְמֶ֣לֶךְ שְׁמַיָּ֔א דִּ֤י כָל־מַעֲבָד֙וֹהִי֙ קְשֹׁ֔ט וְאֹרְחָתֵ֖הּ דִּ֑ין וְדִי֙ מַהְלְכִ֣ין בְּגֵוָ֔ה יָכִ֖ל לְהַשְׁפָּלָֽה׃
<b style="color: gray;">רש"י</b> וארחתה דין . ודרכיו משפט : ודי מהלכין בגוה . ואשר מהלכין בגאוה יכול להשפיל :
<b style="color: gray;">מצודת דוד</b> כען . גם זה מדברי האגרת שאמר עתה אני נ''נ משבח ומרומם ומפאר למלך השמים אשר כל מעשיו אמת ודרכו בדין ואשר הולכים בגאוה ורוממות יכול הוא להשפיל :
<b style="color: gray;">מצודת ציון</b> בגוה . כמו בגאוה ודוגמתו כי השפילו ותאמר גוה ( איוב כב ) :
<h2>דניאל פרק-ה</h2>
<h3>{א}</h3>
בֵּלְשַׁאצַּ֣ר מַלְכָּ֗א עֲבַד֙ לְחֶ֣ם רַ֔ב לְרַבְרְבָנ֖וֹהִי אֲלַ֑ף וְלָקֳבֵ֥ל אַלְפָּ֖א חַמְרָ֥א שָׁתֵֽה׃
<b style="color: gray;">רש"י</b> בלשאצר מלכא . בנו היה ומלך לאחר אויל מרודך שמלך תחת נבוכדנצר וגם ( הוא ) היה בנו של נבוכדנצר : עבד לחם רב . עשה סעודה גדולה מצינו בספר יוסיפון שנלחם ביום עם דריוש המדי וכורש ונצח המלחמה ולערב עשה משתה כמו שנבא עליו ישעיה ערוך השלחן צפה הצפית אכול ושתה קומו השרים וגו' שבתוך המשתה חזרו אויביו ונלחמו על העיר ולכדוה : ולקבל אלפא חמרא . כנגד אלף איש היה שותה יין :
<b style="color: gray;">מצודת דוד</b> בלשאצר . הוא היה בן אויל מרודך בנו של נ''נ ומ''ש בענין נ''נ אבוהי וכן ואנת ברה כי אבי האב נקרא אב ובן הבן נקרא בן : עבד . עשה סעודה גדולה לאלף שריו על כי ביום ההוא נצחו את מחנה דריוש : ולקבל . המלך שתה יין מול אלף שריו כמו כולם יחד :
<b style="color: gray;">מצודת ציון</b> לחם רב . כל סעודה קרוי' ע''ש הלחם :
<h3>{ב}</h3>
בֵּלְשַׁאצַּ֞ר אֲמַ֣ר ׀ בִּטְעֵ֣ם חַמְרָ֗א לְהַיְתָיָה֙ לְמָאנֵי֙ דַּהֲבָ֣א וְכַסְפָּ֔א דִּ֤י הַנְפֵּק֙ נְבוּכַדְנֶצַּ֣ר אֲב֔וּהִי מִן־הֵיכְלָ֖א דִּ֣י בִירוּשְׁלֶ֑ם וְיִשְׁתּ֣וֹן בְּה֗וֹן מַלְכָּא֙ וְרַבְרְבָנ֔וֹהִי שֵׁגְלָתֵ֖הּ וּלְחֵנָתֵֽהּ׃
<b style="color: gray;">רש"י</b> אמר בטעם חמרא . אמר בעצת היין שנשתכר : להיתיה . להביא : די הנפק . שהוציא : שגלתה . לשון מלכא בלשון ארמי כמו ( נחמיה ב ) והשגל יושבת אצלו :
<b style="color: gray;">מצודת דוד</b> בטעם . בעצת הסתת שכרות היין אמר להביא את כלי הזהב והכסף אשר הוציא נ''נ אביו מן ההיכל אשר בירושלים : וישתון . ויהיו שותין בהם המלך ושריו והמלכה ופלגשו :
<b style="color: gray;">מצודת ציון</b> שגלת' . היא המלכה המיוחדת לו למשכב המשגל :
<h3>{ג}</h3>
בֵּאדַ֗יִן הַיְתִיו֙ מָאנֵ֣י דַהֲבָ֔א דִּ֣י הַנְפִּ֗קוּ מִן־הֵֽיכְלָ֛א דִּֽי־בֵ֥ית אֱלָהָ֖א דִּ֣י בִירֽוּשְׁלֶ֑ם וְאִשְׁתִּ֣יו בְּה֗וֹן מַלְכָּא֙ וְרַבְרְבָנ֔וֹהִי שֵׁגְלָתֵ֖הּ וּלְחֵנָתֵֽהּ׃
<b style="color: gray;">רש"י</b> היתיו . הובאו : די הנפקו . שהוציאו :
<b style="color: gray;">מצודת דוד</b> באדין . אז הביאו כלי הזהב אשר הוציאו מן ההיכל של בית אלהים אשר בירושלים ושתו בהם המלך ושריו והמלכה ופלגשו ולקצר לא זכר כלי כסף כי מעצמו יובן :
<h3>{ד}</h3>
אִשְׁתִּ֖יו חַמְרָ֑א וְ֠שַׁבַּחוּ לֵֽאלָהֵ֞י דַּהֲבָ֧א וְכַסְפָּ֛א נְחָשָׁ֥א פַרְזְלָ֖א אָעָ֥א וְאַבְנָֽא׃
<b style="color: gray;">מצודת דוד</b> אשתיו . שתו יין ושבחו לאלהי זהב וכסף וכו' ר''ל לעכו''ם אלמים העשוים מן הזהב וגו' מאחת מאלה :
<h3>{ה}</h3>
בַּהּ־שַׁעֲתָ֗ה (נפקו) [נְפַ֙קָה֙] אֶצְבְּעָן֙ דִּ֣י יַד־אֱנָ֔שׁ וְכָֽתְבָן֙ לָקֳבֵ֣ל נֶבְרַשְׁתָּ֔א עַל־גִּירָ֕א דִּֽי־כְתַ֥ל הֵיכְלָ֖א דִּ֣י מַלְכָּ֑א וּמַלְכָּ֣א חָזֵ֔ה פַּ֥ס יְדָ֖ה דִּ֥י כָתְבָֽה׃
<b style="color: gray;">רש"י</b> נפקו : אצבען . יצאו אצבעות יד אדם מן השמים : לקבל נברשתא . למול המנורה אשר לפני השלחן ודוגמתו במסכת יומא עשתה נברשת של זהב : על גירא . על סיד טיח כותל הבית כמו ( ישעיה כז ) כאבני גיר מנופצות והוא דומה לסיד :
<b style="color: gray;">מצודת דוד</b> בה שעתה . בעת ההיא יצא קבוצת אצבעות כשל יד אדם וכתבו מול המנורה על טיח הסיד של כותל ההיכל אשר למלך : ומלכא . והמלך ראה כף היד אשר כתבה :
<b style="color: gray;">מצודת ציון</b> נברשתא . מנורה ובדרז''ל עשתה נברשת של זהב ( יומא לז ) : גירא . סיד כמו כאבני גיר ( ישעיה כז ) : פס ידא . כף היד ובדרז''ל שלשים בפיסת היד ( אהלות פ''א ) :
<h3>{ו}</h3>
אֱדַ֤יִן מַלְכָּא֙ זִיוֹ֣הִי שְׁנ֔וֹהִי וְרַעיֹנֹ֖הִי יְבַהֲלוּנֵּ֑הּ וְקִטְרֵ֤י חַרְצֵהּ֙ מִשְׁתָּרַ֔יִן וְאַ֨רְכֻבָּתֵ֔הּ דָּ֥א לְדָ֖א נָֽקְשָֽׁן׃
<b style="color: gray;">רש"י</b> זיוהי שנוהי . תאריו נשתנו עליו : ורעיונוהי . מחשבותיו : וקטרי חרציה משתרין . אזור חלציו נפתח שהיו מתניו מתרוקנין מחמת היראה וחגורו נפתח : וקטרי חרציה משתרין . נתרין : וארכובתה . וברכיו : דא לדא נקשן . מקישות ודופקות :
<b style="color: gray;">מצודת דוד</b> אדין . אז זוהר פני המלך נשתנה ומחשבותיו הבהילו אותו וקשרי פרקי עצמות מתניו הותרו ונפתחו מקשירתן והוא ענין גוזמא והפלגה : וארכבתיה . ברכיו היו מקישות ודופקות זה לזה מגודל החרדה והרתת :
<b style="color: gray;">מצודת ציון</b> נקשן . ענין הכאה כמו מקשה תיעשה המנורה ( שמות כה ) :
<h3>{ז}</h3>
קָרֵ֤א מַלְכָּא֙ בְּחַ֔יִל לְהֶֽעָלָה֙ לְאָ֣שְׁפַיָּ֔א (כשדיא) [כַּשְׂדָּאֵ֖י] וְגָזְרַיָּ֑א עָנֵ֨ה מַלְכָּ֜א וְאָמַ֣ר ׀ לְחַכִּימֵ֣י בָבֶ֗ל דִּ֣י כָל־אֱ֠נָשׁ דִּֽי־יִקְרֵ֞ה כְּתָבָ֣ה דְנָ֗ה וּפִשְׁרֵהּ֙ יְחַוִּנַּ֔נִי אַרְגְּוָנָ֣א יִלְבַּ֗שׁ (והמונכא) [וְהַֽמְנִיכָ֤א] דִֽי־דַהֲבָא֙ עַֽל־צַוְּארֵ֔הּ וְתַלְתִּ֥י בְמַלְכוּתָ֖א יִשְׁלַֽט׃
<b style="color: gray;">רש"י</b> בחיל . בכח : להעלה . להכניס : כתבה דנה . מכתב זה : ארגונא ילבש . כמשפט הפרתמים : והמניכא . רביד ענק : ותלתי במלכותא ישלט . בשליש המלכות ימשול :
<b style="color: gray;">מצודת דוד</b> בחיל . בכח ובהרמת קול קרא ואמר להכניס את אשפיא וכו' : די כל . אשר כל אדם אשר יקרא זה הכתב ויגיד לו הפתרון אזי ילבש מלבוש ארגמן ויושם על צוארו ענק ורביד הזהב וימשול בשליש המלכות :
<b style="color: gray;">מצודת ציון</b> ארגונא . ארגמן וכן ובארגון וכרמיל ( דה''ב ב ) והוא שם מין צבע חשוב : והמניכא . ענק רצוף בטבעות לתכשיט כי רביד הזהב ( בראשית מא ) ת''א מניכא דדהבא :
<h3>{ח}</h3>
אֱדַ֙יִן֙ (עללין) [עָֽלִּ֔ין] כֹּ֖ל חַכִּימֵ֣י מַלְכָּ֑א וְלָֽא־כָהֲלִ֤ין כְּתָבָא֙ לְמִקְרֵ֔א (ופשרא) [וּפִשְׁרֵ֖הּ] לְהוֹדָעָ֥ה לְמַלְכָּֽא׃
<b style="color: gray;">רש"י</b> עלין . נכנסין :
<b style="color: gray;">מצודת דוד</b> אדין . אז נכנסו כל חכמי המלך ולא יכלו לקרוא את הכתב ולהודיע למלך את הפתרון וכאומר אם לקרות לא ידעו איך א''כ יוכלו להודיע הפתרון :
<h3>{ט}</h3>
אֱ֠דַיִן מַלְכָּ֤א בֵלְשַׁאצַּר֙ שַׂגִּ֣יא מִתְבָּהַ֔ל וְזִיוֹ֖הִי שָׁנַ֣יִן עֲל֑וֹהִי וְרַבְרְבָנ֖וֹהִי מִֽשְׁתַּבְּשִֽׁין׃
<b style="color: gray;">רש"י</b> שגיא מתבהל . הרבה מתפחד : משתבשין . נחפזין :
<b style="color: gray;">מצודת דוד</b> אדין . אז נבהל המלך הרבה מאוד וזוהר פניו נשתנה עליו עוד יותר והשרים היו משובשים ומבולבלים בדעתם מגודל החרדה :
<b style="color: gray;">מצודת ציון</b> משתבשין . ענין בלבול ושבוש הדעת :
<h3>{י}</h3>
מַלְכְּתָ֕א לָקֳבֵ֨ל מִלֵּ֤י מַלְכָּא֙ וְרַבְרְבָנ֔וֹהִי לְבֵ֥ית מִשְׁתְּיָ֖א (עללת) [עַלַּ֑ת] עֲנָ֨ת מַלְכְּתָ֜א וַאֲמֶ֗רֶת מַלְכָּא֙ לְעָלְמִ֣ין חֱיִ֔י אַֽל־יְבַהֲלוּךְ֙ רַעְיוֹנָ֔ךְ וְזִיוָ֖יךְ אַל־יִשְׁתַּנּֽוֹ׃
<b style="color: gray;">רש"י</b> מלכתא לקבל מלי מלכא . המלכה כלפי ששמעה את דברי המלך ושריו לבית המשתה באה :
<b style="color: gray;">מצודת דוד</b> מלכתא . המלכה אל מול דברי חרדת המלך ושריו נכנסה לבית המשתה והרימה קולה ואמרה המלך לעולם יחיה אל יבהל אותך מחשבתך וזוהר פניך אל ישתנה :
<h3>{יא}</h3>
אִיתַ֨י גְּבַ֜ר בְּמַלְכוּתָ֗ךְ דִּ֠י ר֣וּחַ אֱלָהִ֣ין קַדִּישִׁין֮ בֵּהּ֒ וּבְיוֹמֵ֣י אֲב֗וּךְ נַהִיר֧וּ וְשָׂכְלְתָנ֛וּ וְחָכְמָ֥ה כְּחָכְמַת־אֱלָהִ֖ין הִשְׁתְּכַ֣חַת בֵּ֑הּ וּמַלְכָּ֤א נְבֻֽכַדְנֶצַּר֙ אֲב֔וּךְ רַ֧ב חַרְטֻמִּ֣ין אָֽשְׁפִ֗ין כַּשְׂדָּאִין֙ גָּזְרִ֔ין הֲקִימֵ֖הּ אֲב֥וּךְ מַלְכָּֽא׃
<b style="color: gray;">רש"י</b> איתי גבר . יש אדם במלכותך אשר רוח קדושים בו : כחכמת אלהין . מלאכים : הקימיה . מנהו שר על כולם :
<b style="color: gray;">מצודת דוד</b> איתי . יש איש במדינת מלכותך אשר רוח אלהים קדושים בו ובימי אביך נמצא בו הארה ושכל וחכמה כחכמת אלהים : רב . שר על החרטומים וכו' העמידו :
<b style="color: gray;">מצודת ציון</b> נהירו . הארה כמו ואל תופע עליו נהרה ( איוב ג ) :
<h3>{יב}</h3>
כָּל־קֳבֵ֡ל דִּ֣י ר֣וּחַ ׀ יַתִּירָ֡ה וּמַנְדַּ֡ע וְשָׂכְלְתָנ֡וּ מְפַשַּׁ֣ר חֶלְמִין֩ וַֽאַֽחֲוָיַ֨ת אֲחִידָ֜ן וּמְשָׁרֵ֣א קִטְרִ֗ין הִשְׁתְּכַ֤חַת בֵּהּ֙ בְּדָ֣נִיֵּ֔אל דִּֽי־מַלְכָּ֥א שָׂם־שְׁמֵ֖הּ בֵּלְטְשַׁאצַּ֑ר כְּעַ֛ן דָּנִיֵּ֥אל יִתְקְרֵ֖י וּפִשְׁרָ֥ה יְהַֽחֲוֵֽה׃
<b style="color: gray;">רש"י</b> כל קבל וגו' . כלפי אשר רוח יתירה ודעת השכל יש בו והגדת חידות : ומשרא קטרין . סתום כל סתר נמצא בו בדניאל :
<b style="color: gray;">מצודת דוד</b> כל קבל . בעבור אשר רוח חכמה יתירה ומרובה ודעת והשכל ופתרון חלומות והגדות חידות והתרת דברים קשורים וסתומים כל אלה נמצא בו בדניאל אשר המלך קרא שמו בלטשאצר וכאומרת אם לא היה נמצא בו כל הדברים האלה לא היה מסכים על ידי אשפנז לקראו בשם אלהיו : כען . עתה יקראו את דניאל והוא יגיד אף את הפתרון וכאומרת אולי יורה הדבר עוד על טובה ואף אם על רעה תדע להזהר :
<h3>{יג}</h3>
בֵּאדַ֙יִן֙ דָּֽנִיֵּ֔אל הֻעַ֖ל קֳדָ֣ם מַלְכָּ֑א עָנֵ֨ה מַלְכָּ֜א וְאָמַ֣ר לְדָנִיֵּ֗אל (אנתה־)[אַנְתְּ־]ה֤וּא דָנִיֵּאל֙ דִּֽי־מִן־בְּנֵ֤י גָלוּתָא֙ דִּ֣י יְה֔וּד דִּ֥י הַיְתִ֛י מַלְכָּ֥א אַ֖בִי מִן־יְהֽוּד׃
<b style="color: gray;">מצודת דוד</b> באדין . אז הוכנס דניאל לפני המלך : אנת . אתה הוא דניאל אשר מן בני הגולה של יהודה אשר הביא המלך אבי מן יהודה :
<h3>{יד}</h3>
וְשִׁמְעֵ֣ת (עליך) [עֲלָ֔ךְ] דִּ֛י ר֥וּחַ אֱלָהִ֖ין בָּ֑ךְ וְנַהִיר֧וּ וְשָׂכְלְתָנ֛וּ וְחָכְמָ֥ה יַתִּירָ֖ה הִשְׁתְּכַ֥חַת בָּֽךְ׃
<b style="color: gray;">מצודת דוד</b> ושמעת . שמעתי עליך אשר רוח אלהים בך והארה והשכל וחכמה יתירה ומרובה נמצא בך :
<h3>{טו}</h3>
וּכְעַ֞ן הֻעַ֣לּוּ קָֽדָמַ֗י חַכִּֽימַיָּא֙ אָֽשְׁפַיָּ֔א דִּֽי־כְתָבָ֤ה דְנָה֙ יִקְר֔וֹן וּפִשְׁרֵ֖הּ לְהוֹדָעֻתַ֑נִי וְלָֽא־כָהֲלִ֥ין פְּשַֽׁר־מִלְּתָ֖א לְהַחֲוָיָֽה׃
<b style="color: gray;">מצודת דוד</b> וכען . ועתה הוכנסו לפני החכמים האשפים אשר יקראו הכתב הזה ולהודיע לי הפתרון ולא יכלו להגיד פתרון הדבר ואף שגם קרוא מקרא לא יוכלו הנה כחש לו לכסות קלון חכמי עמו מה דאפשר :
<h3>{טז}</h3>
וַאֲנָה֙ שִׁמְעֵ֣ת (עליך) [עֲלָ֔ךְ] דִּֽי־(תוכל) [תִיכּ֥וּל] פִּשְׁרִ֛ין לְמִפְשַׁ֖ר וְקִטְרִ֣ין לְמִשְׁרֵ֑א כְּעַ֡ן הֵן֩ (תוכל) [תִּכ֨וּל] כְּתָבָ֜א לְמִקְרֵ֗א וּפִשְׁרֵהּ֙ לְהוֹדָ֣עֻתַ֔נִי אַרְגְּוָנָ֣א תִלְבַּ֗שׁ (והמונכא) [וְהַֽמְנִיכָ֤א] דִֽי־דַהֲבָא֙ עַֽל־צַוְּארָ֔ךְ וְתַלְתָּ֥א בְמַלְכוּתָ֖א תִּשְׁלַֽט׃
<b style="color: gray;">רש"י</b> תכול . אם תוכל :
<b style="color: gray;">מצודת דוד</b> ואנה . ואני שמעתי עליך אשר תוכל לפתור פתרון דבר ולהתיר דברים קשורים וסתומים : כען . עתה אם תוכל לקרוא את הכתב כאשר קראו חכמי עמי ועוד תוסיף עליהם להודיע לי אף הפתרון אזי תלבש מלבוש ארגמן ורביד של זהב יושם על צוארך ותמשול בשליש המלכות :
<h3>{יז}</h3>
בֵּאדַ֜יִן עָנֵ֣ה דָנִיֵּ֗אל וְאָמַר֙ קֳדָ֣ם מַלְכָּ֔א מַתְּנָתָךְ֙ לָ֣ךְ לֶֽהֶוְיָ֔ן וּנְבָ֥זְבְּיָתָ֖ךְ לְאָחֳרָ֣ן הַ֑ב בְּרַ֗ם כְּתָבָא֙ אֶקְרֵ֣א לְמַלְכָּ֔א וּפִשְׁרָ֖א אֲהוֹדְעִנֵּֽהּ׃
<b style="color: gray;">רש"י</b> ונבזביתך . דורנותך : לאחרן הב . לאחר תן :
<b style="color: gray;">מצודת דוד</b> באדין . אז השיב דניאל ואמר לפני המלך מתנותך יהיה לעצמך ומרבית הבזבוז שאתה רוצה לבזבז תן לאחר וכאומר אף אם תתן לחכמי בני עמך בעבור הקריאה לבד לא אתקנא בהם : ברם . אבל אקרא הכתב למלך ואגיד לו אף הפתרון ומבלי מתן :
<b style="color: gray;">מצודת ציון</b> ונבזביתך . ענין דורון גדול כמו מתנן ונבזבה ( לעיל ב ) :
<h3>{יח}</h3>
(אנתה) [אַ֖נְתְּ] מַלְכָּ֑א אֱלָהָא֙ (עליא) [עִלָּאָ֔ה] מַלְכוּתָ֤א וּרְבוּתָא֙ וִיקָרָ֣א וְהַדְרָ֔ה יְהַ֖ב לִנְבֻכַדְנֶצַּ֥ר אֲבֽוּךְ׃
<b style="color: gray;">מצודת דוד</b> אנת . אתה המלך שמע נא הנה אלהי עליון נתן לנ''נ אבוך מלכות וגדולה וכבוד ותפארת :
<h3>{יט}</h3>
וּמִן־רְבוּתָא֙ דִּ֣י יְהַב־לֵ֔הּ כֹּ֣ל עַֽמְמַיָּ֗א אֻמַיָּא֙ וְלִשָּׁ֣נַיָּ֔א הֲו֛וֹ (זאעין) [זָיְעִ֥ין] וְדָחֲלִ֖ין מִן־קֳדָמ֑וֹהִי דִּֽי־הֲוָ֨ה צָבֵ֜א הֲוָ֣א קָטֵ֗ל וְדִֽי־הֲוָ֤ה צָבֵא֙ הֲוָ֣ה מַחֵ֔א וְדִֽי־הֲוָ֤ה צָבֵא֙ הֲוָ֣ה מָרִ֔ים וְדִֽי־הֲוָ֥ה צָבֵ֖א הֲוָ֥ה מַשְׁפִּֽיל׃
<b style="color: gray;">רש"י</b> די הוה צבא . למי שהיה חפץ : הוה מחא . מחייה :
<b style="color: gray;">מצודת דוד</b> ומן רבותא . ומרוב הגדולה אשר נתן לו כל עממיא וכו' היו חרדים ומתפחדים מפניו : די הוה . אשר היה רוצה היה הורג ואשר היה רוצה היה מכה ואשר היה רוצה היה מגביה ואשר היה רוצה היה משפיל :
<b style="color: gray;">מצודת ציון</b> זייעין . ענין חרדה ורתת כמו והיה רק זועה ( ישעיה כח ) :
<h3>{כ}</h3>
וּכְדִי֙ רִ֣ם לִבְבֵ֔הּ וְרוּחֵ֖הּ תִּֽקְפַ֣ת לַהֲזָדָ֑ה הָנְחַת֙ מִן־כָּרְסֵ֣א מַלְכוּתֵ֔הּ וִֽיקָרָ֖ה הֶעְדִּ֥יוּ מִנֵּֽהּ׃
<b style="color: gray;">רש"י</b> וכדי רם לבביה . וכאשר רם לבבו : להזדה . להרשיע : הנחת . הוריד : העדיו מינה . הסירו ממנו :
<b style="color: gray;">מצודת דוד</b> וכדי . וכאשר רם לבבו להתגאות וחיזק רוחו להרשיע אז הורד מן כסא מלכותו והוסר הכבוד ממנו :
<h3>{כא}</h3>
וּמִן־בְּנֵי֩ אֲנָשָׁ֨א טְרִ֜יד וְלִבְבֵ֣הּ ׀ עִם־חֵיוְתָ֣א (שוי) [שַׁוִּ֗יְו] וְעִם־עֲרָֽדַיָּא֙ מְדוֹרֵ֔הּ עִשְׂבָּ֤א כְתוֹרִין֙ יְטַ֣עֲמוּנֵּ֔הּ וּמִטַּ֥ל שְׁמַיָּ֖א גִּשְׁמֵ֣הּ יִצְטַבַּ֑ע עַ֣ד דִּֽי־יְדַ֗ע דִּֽי־שַׁלִּ֞יט אֱלָהָ֤א (עליא) [עִלָּאָה֙] בְּמַלְכ֣וּת אֲנָשָׁ֔א וּלְמַן־דִּ֥י יִצְבֵּ֖ה יְהָקֵ֥ים (עליה) [עֲלַֽהּ]:
<b style="color: gray;">רש"י</b> טריד . נגרש :
<b style="color: gray;">מצודת דוד</b> ומן בני אנשא . מן בני אדם נתגרש והושם לבבו עם החיות להיות דומה להם ועם הפראים היה מושבו וכבקרים האכילו עשב השדה ומטל השמים נתכבד גופו כי ישב מבלי מחסה : עד די . עד אשר ידע והכיר אשר אלהי עליון מושל במלכות אנשים ולמי אשר יחפוץ יעמיד על המלוכה :
<b style="color: gray;">מצודת ציון</b> ערדיא . פראים כמו ומוסרות ערוד ( איוב לט ) :
<h3>{כב}</h3>
(ואנתה) [וְאַ֤נְתְּ] בְּרֵהּ֙ בֵּלְשַׁאצַּ֔ר לָ֥א הַשְׁפֵּ֖לְתְּ לִבְבָ֑ךְ כָּל־קֳבֵ֕ל דִּ֥י כָל־דְּנָ֖ה יְדַֽעְתָּ׃
<b style="color: gray;">רש"י</b> כל קבל די כל דנה ידעת . כל עומת אשר כל זה ידעת שאירע לאביך והיה לך להיות ירא מלפני הקב''ה :
<b style="color: gray;">מצודת דוד</b> ואנת . ואתה בנו בלשאצר לא הכנעת לבך בעבור אשר ידעת כל זאת :
<h3>{כג}</h3>
וְעַ֣ל מָרֵֽא־שְׁמַיָּ֣א ׀ הִתְרוֹמַ֡מְתָּ וּלְמָֽאנַיָּ֨א דִֽי־בַיְתֵ֜הּ הַיְתִ֣יו (קדמיך) [קָֽדָמָ֗ךְ] (ואנתה) [וְאַ֨נְתְּ] (ורברבניך) [וְרַבְרְבָנָ֜ךְ] שֵֽׁגְלָתָ֣ךְ וּלְחֵנָתָךְ֮ חַמְרָא֮ שָׁתַ֣יִן בְּהוֹן֒ וְלֵֽאלָהֵ֣י כַסְפָּֽא־וְ֠דַהֲבָא נְחָשָׁ֨א פַרְזְלָ֜א אָעָ֣א וְאַבְנָ֗א דִּ֠י לָֽא־חָזַ֧יִן וְלָא־שָׁמְעִ֛ין וְלָ֥א יָדְעִ֖ין שַׁבַּ֑חְתָּ וְלֵֽאלָהָ֞א דִּֽי־נִשְׁמְתָ֥ךְ בִּידֵ֛הּ וְכָל־אֹרְחָתָ֥ךְ לֵ֖הּ לָ֥א הַדַּֽרְתָּ׃
<b style="color: gray;">מצודת דוד</b> ועל מרא . ועל אדון השמים נתגאית ואת הכלים של ביתו הביאו לפניך ואתה והשרים שלך והמלכה שלך ופלגשך שתו בהם יין : ולאלהי כספא וכו' . אשר לא יראו ולא ישמעו ולא ידעו מאומה הנה להם שבחת : ולאלהא . אבל אל האלוה אשר נשמתך בידו וכל דרכך מסורים לו והמה בידו הנה אותו לא פארת :
<h3>{כד}</h3>
בֵּאדַ֙יִן֙ מִן־קֳדָמ֔וֹהִי שְׁלִ֖יַחַ פַּסָּ֣א דִֽי־יְדָ֑א וּכְתָבָ֥א דְנָ֖ה רְשִֽׁים׃
<b style="color: gray;">רש"י</b> שליח פסא די ידא . נשלח כף יד : וכתבא דנה רשים . וזה המכתב אשר חקק :
<b style="color: gray;">מצודת דוד</b> באדין . אז בעבור זה נשלח מלפניו כף של יד וכתב את הכתב הזה :
<b style="color: gray;">מצודת ציון</b> רשים . ענין כתיבה וכן את הרשום בכתב ( לקמן י ) :
<h3>{כה}</h3>
וּדְנָ֥ה כְתָבָ֖א דִּ֣י רְשִׁ֑ים מְנֵ֥א מְנֵ֖א תְּקֵ֥ל וּפַרְסִֽין׃
<b style="color: gray;">רש"י</b> מנא מנא . מנה אלהא . כלומר מנא זהו פירושו מנה אלהא מלכותך :
<b style="color: gray;">מצודת דוד</b> ודנה . וזהו קריאת הכתב אשר כתב מנא מנא וכו' וארז''ל הכתב היה מסודר בשלש שורות זו למטה מזו ובהעליונה היה כתוב ממתו''ס ובשניה היה כתוב ננקפ''י ובשלישית היה כתוב אאלר''ן ולזה לא יוכלו חכמיו לקרותו כי הם קראו כל שורה לעצמה ולא היה להם שום ענין והבנה אבל דניאל קרא מלמעלה למטה ר''ל תיבה הראשונה עשה מצרוף שלש אותיות הראשונות שבשלש השורות ויצא א''כ תיבת מנ''א וכן מצרוף האותיות השניות יצא תיבת מנ''א ומהשלישית יצא תיבת תק''ל ומהרביעית יצא ופ''ר ומהחמישית יצא סי''ן וצרף הרביעית עם החמישית והרי ופרסי''ן :
<h3>{כו}</h3>
דְּנָ֖ה פְּשַֽׁר־מִלְּתָ֑א מְנֵ֕א מְנָֽה־אֱלָהָ֥א מַלְכוּתָ֖ךְ וְהַשְׁלְמַֽהּ׃
<b style="color: gray;">רש"י</b> והשלמה . חשב קץ שנפסק מלכות של אביך וזרעו ומצא שכבר הושלמה :
<b style="color: gray;">מצודת דוד</b> דנה . זה פתרון הדבר : מנא . ר''ל פתרון של תיבת מנא הוא לומר שהאלהים מנה מנין ימי מלכותך והשלים אותה כי בא מועד והשנות הדבר פעמים לומר שהמנין בדקדוק :
<h3>{כז}</h3>
תְּקֵ֑ל תְּקִ֥ילְתָּה בְמֹֽאזַנְיָ֖א וְהִשְׁתְּכַ֥חַתְּ חַסִּֽיר׃
<b style="color: gray;">רש"י</b> תקל תקילתא במאזניא . תקל זהו פירושו נשקלת לפניו במאזנים ונמצאת חסר מכל צדקה :
<b style="color: gray;">מצודת דוד</b> תקל . פתרון של תקל הוא לומר נשקלת לפניו במאזני משקל ונמצאת חסר ר''ל לא נמצא בך זכות להכריע הרשע ולהאריך הזמן :
<h3>{כח}</h3>
פְּרֵ֑ס פְּרִיסַת֙ מַלְכוּתָ֔ךְ וִיהִיבַ֖ת לְמָדַ֥י וּפָרָֽס׃
<b style="color: gray;">רש"י</b> פרס פריסת מלכותך וגו' . כלומר ופרסין משמע שני פרסין האחד פריסת מלכותך נשתברה מלכותך והשני שנתנה למדי ופרס :
<b style="color: gray;">מצודת דוד</b> פרס . ר''ל פתרון של ופרסין הוא לומר אשר נשברה מלכותך ונתונה היא למדי ופרס וזהו ופרסין בלשון רבים ע''ש הפריסה וע''ש פרס והוי''ו היתירה היא המורה על מדי שהיו לאחדים עם פרס כי הוי''ו בא להוסיף וכאומר מדי ופרס :
<b style="color: gray;">מצודת ציון</b> פרס . ענין שבירה כמו הלא פרוס לרעב לחמך ( ישעיה נח ) :
<h3>{כט}</h3>
בֵּאדַ֣יִן ׀ אֲמַ֣ר בֵּלְשַׁאצַּ֗ר וְהַלְבִּ֤ישׁוּ לְדָֽנִיֵּאל֙ אַרְגְּוָנָ֔א (והמונכא) [וְהַֽמְנִיכָ֥א] דִֽי־דַהֲבָ֖א עַֽל־צַוְּארֵ֑הּ וְהַכְרִ֣זֽוּ עֲל֔וֹהִי דִּֽי־לֶהֱוֵ֥א שַׁלִּ֛יט תַּלְתָּ֖א בְּמַלְכוּתָֽא׃
<b style="color: gray;">מצודת דוד</b> באדין . אז אמר בלשאצר והלבישו את דניאל מלבוש ארגמן ושמו על צוארו רביד של זהב והכריזו עליו אשר יהיה מושל שליש במלכות :
<h3>{ל}</h3>
בֵּ֚הּ בְּלֵ֣ילְיָ֔א קְטִ֕יל בֵּלְאשַׁצַּ֖ר מַלְכָּ֥א (כשדיא) [כַשְׂדָּאָֽה]:
<b style="color: gray;">מצודת דוד</b> בה בליליא . בלילה ההוא נהרג בלשאצר מלך כשדים :
<h2>דניאל פרק-ו</h2>
<h3>{א}</h3>
וְדָרְיָ֙וֶשׁ֙ (מדיא) [מָֽדָאָ֔ה] קַבֵּ֖ל מַלְכוּתָ֑א כְּבַ֥ר שְׁנִ֖ין שִׁתִּ֥ין וְתַרְתֵּֽין׃
<b style="color: gray;">רש"י</b> ודריוש : מדאה קבל מלכותא כבר שנין שיתין ותרתין . למה מנה שנותיו לומר לך ביום שנכנס נבוכדנצר להיכל בימי יהויקים ( צ''ל יהויכין ) נולד שטנו דריוש מגלות יכניה ועד כאן ס''ב שנה ואמר מר גלו בימי יהויכין בשבע לכיבוש יהויקים שהוא שמנה לנבוכדנצר נשתיירו לנבוכדנצר שלשים ושבע שהרי מ''ה מלך ושלשה ועשרים דאויל מרודך כמ''ש רז''ל במסכת מגילה ב' שעבדו לבלשצר הרי ס''ב :
<b style="color: gray;">מצודת דוד</b> ודריוש מדאה . דריוש מלך מדי לקח מלכות כשדים בהיותו בן ס''ב שנים :
<h3>{ב}</h3>
שְׁפַר֙ קֳדָ֣ם דָּרְיָ֔וֶשׁ וַהֲקִים֙ עַל־מַלְכוּתָ֔א לַאֲחַשְׁדַּרְפְּנַיָּ֖א מְאָ֣ה וְעֶשְׂרִ֑ין דִּ֥י לֶהֱוֹ֖ן בְּכָל־מַלְכוּתָֽא׃
<b style="color: gray;">מצודת דוד</b> שפר . הוטב הדבר לפני דריוש והעמיד על המלכות ק''ך שרים אשר יהיו מושלים בבל המלכות :
<h3>{ג}</h3>
וְעֵ֤לָּא מִנְּהוֹן֙ סָרְכִ֣ין תְּלָתָ֔א דִּ֥י דָנִיֵּ֖אל חַֽד־מִנְּה֑וֹן דִּֽי־לֶהֱוֹ֞ן אֲחַשְׁדַּרְפְּנַיָּ֣א אִלֵּ֗ין יָהֲבִ֤ין לְהוֹן֙ טַעְמָ֔א וּמַלְכָּ֖א לָֽא־לֶהֱוֵ֥א נָזִֽק׃
<b style="color: gray;">רש"י</b> ועלא מנהון . ולמעלה מהן : די להון אחשדרפניא . שיתנו האחשדרפניא הללו עצה לשלשה האפרכים : ומלכא לא להוא נזיק . והמלך לא יהא נפסד בשום דבר מלכות המוטל עליהם לעשות :
<b style="color: gray;">מצודת דוד</b> ועלא . ולמעלה מהם העמיד ג' שרים אשר דניאל היה אחד מהם : די . אשר הק''ך שרים ההם יהיו נותנים עצה אל שלשת השרים הראשים בכדי שלא יהיה למלך נזק והפסד מה בדבר המלכות ר''ל לזה הרבה שרים ומושלים למען ייעצו בחכמה לשמור את המלך מן הנזק :
<b style="color: gray;">מצודת ציון</b> סרכין . שם מין שררה :
<h3>{ד}</h3>
אֱדַ֙יִן֙ דָּנִיֵּ֣אל דְּנָ֔ה הֲוָ֣א מִתְנַצַּ֔ח עַל־סָרְכַיָּ֖א וַאֲחַשְׁדַּרְפְּנַיָּ֑א כָּל־קֳבֵ֗ל דִּ֣י ר֤וּחַ יַתִּירָא֙ בֵּ֔הּ וּמַלְכָּ֣א עֲשִׁ֔ית לַהֲקָמוּתֵ֖הּ עַל־כָּל־מַלְכוּתָֽא׃
<b style="color: gray;">רש"י</b> דניאל דנה . דניאל זה . מתנצח . מתגבר : ומלכא עשית . המלך היה חושב בלבו להקימו על כולם :
<b style="color: gray;">מצודת דוד</b> אדין . אז דניאל זה היה מנצח ומתגבר בכל דבר על חבריו ועל הק''ך שרים אשר תחתיהם : כל קבל . בעבור אשר היה בו רוח חכמה יתירה ומרובה והיה משכיל בכל דבר לאמתו : מלכא . והמלך חשב להעמידו למושל על כל המלכות בראותו מרבית שכלו :
<b style="color: gray;">מצודת ציון</b> עשית . ענין מחשבה כמו אבדו עשתונותיו ( תהלים קמו ) :
<h3>{ה}</h3>
אֱדַ֨יִן סָֽרְכַיָּ֜א וַאֲחַשְׁדַּרְפְּנַיָּ֗א הֲו֨וֹ בָעַ֧יִן עִלָּ֛ה לְהַשְׁכָּחָ֥ה לְדָנִיֵּ֖אל מִצַּ֣ד מַלְכוּתָ֑א וְכָל־עִלָּ֨ה וּשְׁחִיתָ֜ה לָא־יָכְלִ֣ין לְהַשְׁכָּחָ֗ה כָּל־קֳבֵל֙ דִּֽי־מְהֵימַ֣ן ה֔וּא וְכָל־שָׁלוּ֙ וּשְׁחִיתָ֔ה לָ֥א הִשְׁתְּכַ֖חַת עֲלֽוֹהִי׃
<b style="color: gray;">רש"י</b> הוו בעין עלה . היו מבקשים עלילה למצוא לדניאל בדבר המלכות שיוכלו להלשין עליו :
<b style="color: gray;">מצודת דוד</b> אדין . אז כל השרים ההם היו מבקשים למצוא על דניאל עלילה מה בענין דבר המלכות : וכל . אבל שום עלילה ודבר השחתה לא יכלו למצוא בו : סל קבל . בעבור אשר היה נאמן וכל דבר משגה והשחתה לא נמצא עליו :
<b style="color: gray;">מצודת ציון</b> עילה . עלילה , ובדרז''ל עילה מצאו ( כתובות כ ) : שלו . משגה כמו על השל ( ש''ב ו ) :
<h3>{ו}</h3>
אֱ֠דַיִן גֻּבְרַיָּ֤א אִלֵּךְ֙ אָֽמְרִ֔ין דִּ֣י לָ֧א נְהַשְׁכַּ֛ח לְדָנִיֵּ֥אל דְּנָ֖ה כָּל־עִלָּ֑א לָהֵ֕ן הַשְׁכַּ֥חְנָֽה עֲל֖וֹהִי בְּדָ֥ת אֱלָהֵֽהּ׃
<b style="color: gray;">רש"י</b> די לא נהשכח . אמרו ביניהם לא נמצא לדניאל זה שום עלילה : להן השכחנא עלוהי . אבל נמצא עליו עלילה ע''י תורת אלהיו אם נוכל לבקש מאת פני המלך שום גזירה שיגזור להעבירו על תורתו והוא לא יקיים את מצות המלך והרי העלילה :
<b style="color: gray;">מצודת דוד</b> אדין . אז אמרו האנשים האלה הן ראינו אשר לא ימצא לדניאל זה שום עלילה כ''א נמצא עליו בדבר התלוי בדת אלהיו כי לקיים דת אלהיו לא יחוש לדבר המלך המבטל את הדת :
<h3>{ז}</h3>
אֱ֠דַיִן סָרְכַיָּ֤א וַאֲחַשְׁדַּרְפְּנַיָּא֙ אִלֵּ֔ן הַרְגִּ֖שׁוּ עַל־מַלְכָּ֑א וְכֵן֙ אָמְרִ֣ין לֵ֔הּ דָּרְיָ֥וֶשׁ מַלְכָּ֖א לְעָלְמִ֥ין חֱיִֽי׃
<b style="color: gray;">רש"י</b> הרגישו . משמשו על המלך :
<b style="color: gray;">מצודת דוד</b> אדין . אז השרים ההם התקבצו אל המלך וכן אמרו אליו דריוש המלך לעולם תחיה והוא מדרך מוסר לברך את המלך בראשית האמרים :
<h3>{ח}</h3>
אִתְיָעַ֜טוּ כֹּ֣ל ׀ סָרְכֵ֣י מַלְכוּתָ֗א סִגְנַיָּ֤א וַֽאֲחַשְׁדַּרְפְּנַיָּא֙ הַדָּֽבְרַיָּ֣א וּפַחֲוָתָ֔א לְקַיָּמָ֤ה קְיָם֙ מַלְכָּ֔א וּלְתַקָּפָ֖ה אֱסָ֑ר דִּ֣י כָל־דִּֽי־יִבְעֵ֣ה בָ֠עוּ מִן־כָּל־אֱלָ֨הּ וֶֽאֱנָ֜שׁ עַד־יוֹמִ֣ין תְּלָתִ֗ין לָהֵן֙ מִנָּ֣ךְ מַלְכָּ֔א יִתְרְמֵ֕א לְגֹ֖ב אַרְיָוָתָֽא׃
<b style="color: gray;">רש"י</b> אתיעטו . נועצו : לקימה קים מלכא . להחזיק בדת המלך בכח לפי שמחדש באת למלוך וממדינה אחרת אתה וצריך חיזוק : די יבעה בעו . אשר יבקש שום בקשה : להן מנך מלכא . זולתי ממך המלך : לגוב אריותא . לבור שאריות המלך שם :
<b style="color: gray;">מצודת דוד</b> אתיעטו . התיעצו כל השרים לקיים קיום המלך ר''ל להעמיד ולהקים המלוכה בידו בחוזק רב : ולתקפה . ולחזק חוק גזרה בקשר אמיץ בבל ישונה : די . אשר כל מי אשר יבקש בקשה מה מן כל אלוה או אדם מהיום עד שלשים יום זולת ממך המלך יהיה משפטו שיושלך אל בור האריות וזהו למען ידעו הכל שאין כח ביד זולתך והכל בא ממך והוא דבר נאות לחזק המלוכה :
<h3>{ט}</h3>
כְּעַ֣ן מַלְכָּ֔א תְּקִ֥ים אֱסָרָ֖א וְתִרְשֻׁ֣ם כְּתָבָ֑א דִּ֣י לָ֧א לְהַשְׁנָיָ֛ה כְּדָת־מָדַ֥י וּפָרַ֖ס דִּי־לָ֥א תֶעְדֵּֽא׃
<b style="color: gray;">רש"י</b> תקים אסרא . תעמיד חק זה : די לא להשניה . שלא לשנות כדת מדי ופרס : די לא תעדא . שלא תעבור :
<b style="color: gray;">מצודת דוד</b> כען . עתה אתה המלך תחזק הקשר וכתוב מכתב ידך על הכתב : די לא . אשר אין לשנותה מעתה וכמנהג מדי ופרס אשר לא תסור לעולם והוא שאין לשנות דבר אשר רשם המלך :
<h3>{י}</h3>
כָּל־קֳבֵ֖ל דְּנָ֑ה מַלְכָּא֙ דָּֽרְיָ֔וֶשׁ רְשַׁ֥ם כְּתָבָ֖א וֶאֱסָרָֽא׃
<b style="color: gray;">מצודת דוד</b> כל קבל . בעבור זאת שהיה הדבר לחוזק המלוכה לזה כתב המלך מכתב ידו על הכתב והקשר :
<h3>{יא}</h3>
וְ֠דָנִיֵּאל כְּדִ֨י יְדַ֜ע דִּֽי־רְשִׁ֤ים כְּתָבָא֙ עַ֣ל לְבַיְתֵ֔הּ וְכַוִּ֨ין פְּתִיחָ֥ן לֵהּ֙ בְּעִלִּיתֵ֔הּ נֶ֖גֶד יְרוּשְׁלֶ֑ם וְזִמְנִין֩ תְּלָתָ֨ה בְיוֹמָ֜א ה֣וּא ׀ בָּרֵ֣ךְ עַל־בִּרְכ֗וֹהִי וּמְצַלֵּ֤א וּמוֹדֵא֙ קֳדָ֣ם אֱלָהֵ֔הּ כָּל־קֳבֵל֙ דִּֽי־הֲוָ֣א עָבֵ֔ד מִן־קַדְמַ֖ת דְּנָֽה׃
<b style="color: gray;">רש"י</b> כדי ידע . וכאשר ידע : וכוין פתיחין ליה בעליתה . בעלייתו : נגד ירושלם . לצד בה''מ ואע''פ שחרב עשה כמו שאמר שלמה והתפללו אליך דרך ארצם ( מלכים א ח ) : וזמנין תלתה . ערבית ושחרית ומנחה : ברך על ברכוהי . כורע על ברכיו : כל קבל די הוא עבד וגו' . ככל אשר היה עושה לפני זאת :
<b style="color: gray;">מצודת דוד</b> כדי ידע . כאשר ידע אשר כתב המלך מכתב ידו על הכתב : על . נכנס לביתו במקום מוצנע ועל העלייה היה לו חלונות פתוחות מול ירושלים לכוון בתפלתו למולה כמ''ש והתפללו אליך דרך ארצם וכו' העיר אשר בחרת וכו' ( מ''א ח ) : וזמנין . ושלשה פעמים ביום היה הוא כורע על ברכיו ומתפלל ומודה לפני אלהיו בעבור אשר כן היה עושה מלפני זה לכן אחז צדיק דרכו :
<h3>{יב}</h3>
אֱ֠דַיִן גֻּבְרַיָּ֤א אִלֵּךְ֙ הַרְגִּ֔שׁוּ וְהַשְׁכַּ֖חוּ לְדָנִיֵּ֑אל בָּעֵ֥א וּמִתְחַנַּ֖ן קֳדָ֥ם אֱלָהֵֽהּ׃
<b style="color: gray;">רש"י</b> הרגישו . משמשו ותפשו :
<b style="color: gray;">מצודת דוד</b> אדין . אז האנשים האלה התקבצו אל בית דניאל ומצאוהו מבקש ומתחנן לפני אלהיו :
<b style="color: gray;">מצודת ציון</b> הרגשו . ענין קבוץ כי בקבוץ עם רב נשמע קול המיה ורגישה וכן למה רגשו גוים ( תהלים ב' ) :
<h3>{יג}</h3>
בֵּ֠אדַיִן קְרִ֨יבוּ וְאָמְרִ֥ין קֳדָם־מַלְכָּא֮ עַל־אֱסָ֣ר מַלְכָּא֒ הֲלָ֧א אֱסָ֣ר רְשַׁ֗מְתָּ דִּ֣י כָל־אֱנָ֡שׁ דִּֽי־יִבְעֵה֩ מִן־כָּל־אֱלָ֨הּ וֶֽאֱנָ֜שׁ עַד־יוֹמִ֣ין תְּלָתִ֗ין לָהֵן֙ מִנָּ֣ךְ מַלְכָּ֔א יִתְרְמֵ֕א לְג֖וֹב אַרְיָותָ֑א עָנֵ֨ה מַלְכָּ֜א וְאָמַ֗ר יַצִּיבָ֧א מִלְּתָ֛א כְּדָת־מָדַ֥י וּפָרַ֖ס דִּי־לָ֥א תֶעְדֵּֽא׃
<b style="color: gray;">רש"י</b> על אסר מלכא . על בטול אסור המלך אשר באו להלשין : יציבא מילתא . אמת הדבר :
<b style="color: gray;">מצודת דוד</b> באדין . אז קרבו אל המלך ואמרו לפניו על דבר הקשר הנעשה בעבור המלך וכה אמרו הלא במכתב ידך רשמת הקשר אשר כל איש אשר יבקש דבר מן כל אלוה או אדם עד שלשים יום זולת ממך המלך יהיה משפטו שיושלך אל בור האריות : ענה . השיב המלך ואמר אמת הדבר ועשויה היא בחוזק כמנהג מדי ופרס ואשר לא תסור לעולם ר''ל ע''כ כן יהיה הואיל ורשמתי אני אין להשיב וכמנהג הקבוע :
<h3>{יד}</h3>
בֵּ֠אדַיִן עֲנ֣וֹ וְאָמְרִין֮ קֳדָ֣ם מַלְכָּא֒ דִּ֣י דָנִיֵּ֡אל דִּי֩ מִן־בְּנֵ֨י גָלוּתָ֜א דִּ֣י יְה֗וּד לָא־שָׂ֨ם (עליך) [עֲלָ֤ךְ] מַלְכָּא֙ טְעֵ֔ם וְעַל־אֱסָרָ֖א דִּ֣י רְשַׁ֑מְתָּ וְזִמְנִ֤ין תְּלָתָה֙ בְּיוֹמָ֔א בָּעֵ֖א בָּעוּתֵֽהּ׃
<b style="color: gray;">רש"י</b> לא שם עלך : מלכא טעם . לא נתן לב ועצה לחוש על גזירותיך : בעא בעותיה . מתפלל תפלתו :
<b style="color: gray;">מצודת דוד</b> באדין . אז השיבו ואמרו לפני המלך אשר דניאל אשר הוא מן בני הגולה של יהודה לא עשה לעצמו טעם ועצה לחוש עליך המלך ועל הקשר אשר רשמת ר''ל אינו חושש על קיום מלכותך ועל דבריך : וזמנין . שלשה פעמים ביום מבקש בקשתו מאלהיו :
<h3>{טו}</h3>
אֱדַ֨יִן מַלְכָּ֜א כְּדִ֧י מִלְּתָ֣א שְׁמַ֗ע שַׂגִּיא֙ בְּאֵ֣שׁ עֲל֔וֹהִי וְעַ֧ל דָּנִיֵּ֛אל שָׂ֥ם בָּ֖ל לְשֵׁיזָבוּתֵ֑הּ וְעַד֙ מֶֽעָלֵ֣י שִׁמְשָׁ֔א הֲוָ֥א מִשְׁתַּדַּ֖ר לְהַצָּלוּתֵֽהּ׃
<b style="color: gray;">רש"י</b> כדי מלתא שמע . כאשר שמע הדבר : שגיא באש עלוהי . הרבה הרע בעיניו שהיה אוהב את דניאל וקשה עליו מיתתו : ועל דניאל שם בל לשיזבותיה . על דניאל שם דחוי לדחות הדבר להצילו ואמר להם איני מאמין לכם : בל . איני יודע דוגמתו אך ענינו יורה פתרונו : ועד מעלי שמשא . ועד בא השמש היה משתדל להצילו אבל כשהגיע זמן תפילתו כרע להקב''ה על ברכיו והתפלל תפלתו ושוב לא היה לו פתחון פה להצילו :
<b style="color: gray;">מצודת דוד</b> אדין . אז כאשר שמע המלך את הדבר הרבה היה הדבר רע בעיניו : שם בל . שם על דניאל ליתן כופר ממון פדיון נפשו להצילו ממות , או כל לאו שמצא לבל עשות לו מאומה היה טוען בעבורו ועד שקיעת החמה היה מתעסק להצילו :
<b style="color: gray;">מצודת ציון</b> בל . הוא מל' מנדה בלו והלך ( עזרא ד' ) וענינה מס וגולגולת , או הוא מענין לאו כמו בל למד צדק ( ישעיה כו ) : משתדר . ענין ספק והשתדלות בדרז''ל השתדל להיות איש ( אבות פ''ב ) :
<h3>{טז}</h3>
בֵּאדַ֙יִן֙ גֻּבְרַיָּ֣א אִלֵּ֔ךְ הַרְגִּ֖שׁוּ עַל־מַלְכָּ֑א וְאָמְרִ֣ין לְמַלְכָּ֗א דַּ֤ע מַלְכָּא֙ דִּֽי־דָת֙ לְמָדַ֣י וּפָרַ֔ס דִּֽי־כָל־אֱסָ֥ר וּקְיָ֛ם דִּֽי־מַלְכָּ֥א יְהָקֵ֖ים לָ֥א לְהַשְׁנָיָֽה׃
<b style="color: gray;">רש"י</b> די מלכא יהקם . אשר המלך יגזור ויעמוד לא לאדם לשנותו :
<b style="color: gray;">מצודת דוד</b> באדין . אז האנשים האלה התקבצו כולם על המלך כי להלשין באו רק מקצתם וכאשר ראו שחפץ המלך להצילו התקבצו כולם ואמרו למלך דע אתה המלך אשר יש מנהג קבוע למדי ופרס אשר כל קשר ודבר קיום אשר יקיים המלך לרשום שמו עליו שוב אין לשנותם :
<h3>{יז}</h3>
בֵּאדַ֜יִן מַלְכָּ֣א אֲמַ֗ר וְהַיְתִיו֙ לְדָ֣נִיֵּ֔אל וּרְמ֕וֹ לְגֻבָּ֖א דִּ֣י אַרְיָוָתָ֑א עָנֵ֤ה מַלְכָּא֙ וְאָמַ֣ר לְדָנִיֵּ֔אל אֱלָהָ֗ךְ דִּ֣י (אנתה) [אַ֤נְתְּ] פָּֽלַֽח־לֵהּ֙ בִּתְדִירָ֔א ה֖וּא יְשֵׁיזְבִנָּֽךְ׃
<b style="color: gray;">מצודת דוד</b> באדין . אז אמר המלך להביא את דניאל ולהשליכו אל בור של האריות : ענה . הרים המלך קול ואמר לדניאל אלהך אשר אתה עובד אותו בכל עת הוא יצילך :
<h3>{יח}</h3>
וְהֵיתָ֙יִת֙ אֶ֣בֶן חֲדָ֔ה וְשֻׂמַ֖ת עַל־פֻּ֣ם גֻּבָּ֑א וְחַתְמַ֨הּ מַלְכָּ֜א בְּעִזְקְתֵ֗הּ וּבְעִזְקָת֙ רַבְרְבָנ֔וֹהִי דִּ֛י לָא־תִשְׁנֵ֥א צְב֖וּ בְּדָנִיֵּֽאל׃
<b style="color: gray;">רש"י</b> והיתית אבן חדה . והובאת אבן אחת בכל ארץ בבל אין אבן כי אם לבנים כמ''ש הבה נלבנה לבנים ( בראשית יא ) למדנו שאין אבן בבבל ולפי שעה הביאוה מלאכים מא''י אם התנה במעשה בראשית על הים שיקרע לבני ישראל ועל האש שיצטנן לחנניה וחביריו ועל האריות מהזיק לדניאל לא התנה על זריקת אבן וזיין שלא יזיק באדם והמלך אמר מעם האריות אי אפשר לסלקו שכבר נגזרה גזירה אזדהר בו מהזקת אדם והנס אם יבא יבא סא''א : ושמת על פים גובא . הושמה על פי הגומא : בעזקתיה . בטבעתו שלא יזיזוה ממקומו וישליכו עליו אבנים להרגו : די לא תשנא צבו בדניאל . שלא ישתנה רצונו כלומר שלא יעשו לו היזק שלא כרצונו ( ס''א כרצונם ) :
<b style="color: gray;">מצודת דוד</b> והיתית . הובא אבן אחת ושמו אותו על פי הבור : וחתמה . לבל יוכלו לזוז את האבן ממקומה חתמה מלמעלה בחותם טבעת המלך ובחותם טבעות שריו אשר לא תשתנה הרצון בדניאל כי רצון המלך היה בחייו וחשש פן ישנו רצונו כי ימיתוהו מהשלכת אבנים וכדומה ורצון השרים היה במיתתו וחששו פן המלך ישנה רצונם כי יעלהו מן הבור או ישמרהו מן האריות באיזה תחבולה :
<h3>{יט}</h3>
אֱ֠דַיִן אֲזַ֨ל מַלְכָּ֤א לְהֵֽיכְלֵהּ֙ וּבָ֣ת טְוָ֔ת וְדַחֲוָ֖ן לָא־הַנְעֵ֣ל קָֽדָמ֑וֹהִי וְשִׁנְתֵּ֖הּ נַדַּ֥ת עֲלֽוֹהִי׃
<b style="color: gray;">רש"י</b> ובת טות . לן בתענית : ודחון . ושלחן במשנה כך פתר דונש לא הכניסו לפניו שלחן לאכול : ושנתה נדת עלוהי . נדדה שנתו :
<b style="color: gray;">מצודת דוד</b> אדין . אז אחר שחתמו הלך המלך אל היכלו ולן בלא אכילה ולא הכניסו לפניו כלי שמחה וזמר ושנתו נדת ממנו :
<b style="color: gray;">מצודת ציון</b> ובת טות . לן מבלי סעודת הערב וכן בדרז''ל ובת טות ולא הבדיל ( פסחים קז ) ר''ל לא אכל בלילה על שלא הבדיל : ודחון . הוא הפוך מן חדון ור''ל שמחת כלי זמר :
<h3>{כ}</h3>
בֵּאדַ֣יִן מַלְכָּ֔א בִּשְׁפַּרְפָּרָ֖א יְק֣וּם בְּנָגְהָ֑א וּבְהִ֨תְבְּהָלָ֔ה לְגֻבָּ֥א דִֽי־אַרְיָוָתָ֖א אֲזַֽל׃
<b style="color: gray;">רש"י</b> בשפרפרא . בעלות שחר והרבה יש בתרגום יונתן : יקום בנגהא . עמד לאור הבוקר ולא בשלש שעות כשאר מלכים : ובהתבהלה לגובא די אריותא אזל . ובבהלה לחפירת האריות אזל :
<b style="color: gray;">מצודת דוד</b> באדין . אז עמד המלך ממשכבו בשחר בהאיר היום והלך בחפזון אל הבור של האריות :
<b style="color: gray;">מצודת ציון</b> בשפרפרא . כן ת''י על השחר : בנגהא . מל' נוגה ואורה :
<h3>{כא}</h3>
וּכְמִקְרְבֵ֣הּ לְגֻבָּ֔א לְדָ֣נִיֵּ֔אל בְּקָ֥ל עֲצִ֖יב זְעִ֑ק עָנֵ֨ה מַלְכָּ֜א וְאָמַ֣ר לְדָנִיֵּ֗אל דָּֽנִיֵּאל֙ עֲבֵד֙ אֱלָהָ֣א חַיָּ֔א אֱלָהָ֗ךְ דִּ֣י (אנתה) [אַ֤נְתְּ] פָּֽלַֽח־לֵהּ֙ בִּתְדִירָ֔א הַיְכִ֥ל לְשֵׁיזָבוּתָ֖ךְ מִן־אַרְיָוָתָֽא׃
<b style="color: gray;">מצודת דוד</b> וכמקרבה . וכאשר בא קרוב אל הבור צעק אל דניאל בקול עצב והרים קול ואמר לו דניאל עבד אלהים חיים : אלהך . האלהים אשר אתה עובד אליו בכל עת האם יכול היה להצילך מן האריות :
<h3>{כב}</h3>
אֱדַ֙יִן֙ דָּנִיֶּ֔אל עִם־מַלְכָּ֖א מַלִּ֑ל מַלְכָּ֖א לְעָלְמִ֥ין חֱיִֽי׃
<b style="color: gray;">מצודת דוד</b> אדין . אז דבר עם המלך ואמר אליו המלך לעולם יחיה :
<h3>{כג}</h3>
אֱלָהִ֞י שְׁלַ֣ח מַלְאֲכֵ֗הּ וּֽסֲגַ֛ר פֻּ֥ם אַרְיָוָתָ֖א וְלָ֣א חַבְּל֑וּנִי כָּל־קֳבֵ֗ל דִּ֤י קָֽדָמ֙וֹהִי֙ זָכוּ֙ הִשְׁתְּכַ֣חַת לִ֔י וְאַ֤ף (קדמיך) [קָֽדָמָךְ֙] מַלְכָּ֔א חֲבוּלָ֖ה לָ֥א עַבְדֵֽת׃
<b style="color: gray;">רש"י</b> חבולה לא עבדת . שום דבר כיעור ושקר לא עשיתי :
<b style="color: gray;">מצודת דוד</b> שלח מלאכה . אלהי שלח מלאכו וסגר פי האריות ולא השחיתו אותי בעבור אשר נמצא לי לפניו זכות ולא קפח את שכרי : ואף קדמך . ואף לפניך המלך לא עשיתי דבר השחתה וכאומר הנה בדבר התפלה לא יחשב למרד כי אני ואתה חייבים בכבודו :
<h3>{כד}</h3>
בֵּאדַ֣יִן מַלְכָּ֗א שַׂגִּיא֙ טְאֵ֣ב עֲל֔וֹהִי וּלְדָ֣נִיֵּ֔אל אֲמַ֖ר לְהַנְסָקָ֣ה מִן־גֻּבָּ֑א וְהֻסַּ֨ק דָּנִיֵּ֜אל מִן־גֻּבָּ֗א וְכָל־חֲבָל֙ לָא־הִשְׁתְּכַ֣ח בֵּ֔הּ דִּ֖י הֵימִ֥ן בֵּאלָהֵֽהּ׃
<b style="color: gray;">רש"י</b> שגיא טאב עלוהי . הרבה הוטב בעיניו : ולדניאל . ואת דניאל צוה להעלות מן הבור : די הימן באלהיה . אשר האמין באלהיו :
<b style="color: gray;">מצודת דוד</b> באדין . אז הרבה מאוד הוטב הדבר על המלך ואמר להעלות את דניאל מן הבור : והסק . והועלה דניאל מן הבור ולא נמצא בו כל חבלה ופצע על אשר האמין באלהיו ולא הסיר תפלתו :
<h3>{כה}</h3>
וַאֲמַ֣ר מַלְכָּ֗א וְהַיְתִ֞יו גֻּבְרַיָּ֤א אִלֵּךְ֙ דִּֽי־אֲכַ֤לוּ קַרְצ֙וֹהִי֙ דִּ֣י דָֽנִיֵּ֔אל וּלְגֹ֤ב אַרְיָוָתָא֙ רְמ֔וֹ אִנּ֖וּן בְּנֵיה֣וֹן וּנְשֵׁיה֑וֹן וְלָֽא־מְט֞וֹ לְאַרְעִ֣ית גֻּבָּ֗א עַ֠ד דִּֽי־שְׁלִ֤טֽוּ בְהוֹן֙ אַרְיָ֣וָתָ֔א וְכָל־גַּרְמֵיה֖וֹן הַדִּֽקוּ׃
<b style="color: gray;">רש"י</b> די אכלו קרצוהי . אשר הלשינו עליו : ולא מטו לארעית גובא . לא הגיעו לתחתיות הבור עד שמשלו בהם האריות וכל עצמותיהם הדיקו :
<b style="color: gray;">מצודת דוד</b> והיתיו . והביאו את האנשים האלה אשר הלשינו מלשינות על דניאל והושלכו אל בור האריות המה ובניהם ונשותיהם : ולא מטו . לא הגיעו לתחתיות הבור עד אשר משלו בהם האריות עודם באויר ואכלו אותם ואף עצמותם כתתו דק דק :
<h3>{כו}</h3>
בֵּאדַ֜יִן דָּרְיָ֣וֶשׁ מַלְכָּ֗א כְּ֠תַב לְֽכָל־עַֽמְמַיָּ֞א אֻמַיָּ֧א וְלִשָּׁנַיָּ֛א דִּֽי־(דארין) [דָיְרִ֥ין] בְּכָל־אַרְעָ֖א שְׁלָמְכ֥וֹן יִשְׂגֵּֽא׃
<b style="color: gray;">רש"י</b> באדין דריוש מלכא וכו' . די דארין בכל ארעא . שדרין בכל הארץ שלמכון יסגא :
<b style="color: gray;">מצודת דוד</b> באדין . אז כתב דריוש לכל העכו''ם וכן כתב לכל עממיא וכו' אשר שוכנים בכל הארץ שלומכם יתרבה :
<h3>{כז}</h3>
מִן־קֳדָמַי֮ שִׂ֣ים טְעֵם֒ דִּ֣י ׀ בְּכָל־שָׁלְטָ֣ן מַלְכוּתִ֗י לֶהֱוֹ֤ן (זאעין) [זָיְעִין֙] וְדָ֣חֲלִ֔ין מִן־קֳדָ֖ם אֱלָהֵ֣הּ דִּי־דָֽנִיֵּ֑אל דִּי־ה֣וּא ׀ אֱלָהָ֣א חַיָּ֗א וְקַיָּם֙ לְעָ֣לְמִ֔ין וּמַלְכוּתֵהּ֙ דִּֽי־לָ֣א תִתְחַבַּ֔ל וְשָׁלְטָנֵ֖הּ עַד־סוֹפָֽא׃
<b style="color: gray;">מצודת דוד</b> מן קדמי . מלפני הושם גזרת אומר אשר בכל ממשלת מלכותי יהיו חרדים ומתפחדים מלפני האלהים של דניאל אשר הוא אלהים חי וקיים לעולם ומלכותו היא מלכות אשר לא תושחת וממשלתו עד סוף ימי עולם :
<h3>{כח}</h3>
מְשֵׁיזִ֣ב וּמַצִּ֗ל וְעָבֵד֙ אָתִ֣ין וְתִמְהִ֔ין בִּשְׁמַיָּ֖א וּבְאַרְעָ֑א דִּ֚י שֵׁיזִ֣יב לְדָֽנִיֵּ֔אל מִן־יַ֖ד אַרְיָוָתָֽא׃
<b style="color: gray;">מצודת דוד</b> משיזב . מפלט ומציל ועושה אותות ודבריו תמוהים בשמים ובארץ אשר הציל את דניאל מיד האריות :
<h3>{כט}</h3>
וְדָנִיֵּ֣אל דְּנָ֔ה הַצְלַ֖ח בְּמַלְכ֣וּת דָּרְיָ֑וֶשׁ וּבְמַלְכ֖וּת כּ֥וֹרֶשׁ (פרסיא) [פָּרְסָאָֽה]:
<b style="color: gray;">רש"י</b> ובמלכות כורש . שמלך אחר דריוש שלא מלך דריוש המדי אלא שנה אחת ונהרג במלחמה כאשר כתוב בספר יוסף בן גוריון והמליכו את כורש חתנו עליהם בתוך החיל :
<b style="color: gray;">מצודת דוד</b> ודניאל דנה . ודניאל זה הצליח למשול ממשל רב בימי מלכות דריוש ובתחלת ימי מלכות כורש הפרסי אבל לאח''ז פירש עצמו מעבודת המלך ומנה את זרובבל תחתיו וכמ''ש למעלה :
<h2>דניאל פרק-ז</h2>
<h3>{א}</h3>
בִּשְׁנַ֣ת חֲדָ֗ה לְבֵלְאשַׁצַּר֙ מֶ֣לֶךְ בָּבֶ֔ל דָּנִיֵּאל֙ חֵ֣לֶם חֲזָ֔ה וְחֶזְוֵ֥י רֵאשֵׁ֖הּ עַֽל־מִשְׁכְּבֵ֑הּ בֵּאדַ֙יִן֙ חֶלְמָ֣א כְתַ֔ב רֵ֥אשׁ מִלִּ֖ין אֲמַֽר׃
<b style="color: gray;">רש"י</b> באדין חלמא כתב . אז ( החלום כתב ) וראשי הדברים אמר :
<b style="color: gray;">מצודת דוד</b> בשנת . בשנה האחת לבלשאצר : חלם . ראה דניאל חלום : וחזוי ראשה . בהיותו ישן על משכבו והוא כפל ענין במ''ש כי החלום באה במראות המוח שבראש : באדין . אז כתב לעצמו לזכרון את כל דברי החלום אבל לזולתו אמר רק ראשית הדברים ולא כולם :
<h3>{ב}</h3>
עָנֵ֤ה דָנִיֵּאל֙ וְאָמַ֔ר חָזֵ֥ה הֲוֵ֛ית בְּחֶזְוִ֖י עִם־לֵֽילְיָ֑א וַאֲר֗וּ אַרְבַּע֙ רוּחֵ֣י שְׁמַיָּ֔א מְגִיחָ֖ן לְיַמָּ֥א רַבָּֽא׃
<b style="color: gray;">רש"י</b> וארו . והנה : ארבע רוחי שמיא מגיחין וגו' . ד' רוחות נושבות באות מד' רוחות העולם ונלחמות עם הים הגדול וסוערות אותו :
<b style="color: gray;">מצודת דוד</b> ענה . הרים קול ואמר ולא ספר הכל כ''א ראש מלין אמר לבני דורו : חזה . רואה הייתי במראה עם שינת הלילה ר''ל בעת השינה : וארו . ר''ל והנה בארבע רוחות השמים מנשבות רוחות ויוצאות ממקומן אל הים הגדול :
<b style="color: gray;">מצודת ציון</b> וארו . כמו ואלו ר''ל והנה : מגיחן . ענין יציאה כמו גוחי מבטן ( תהלים כב ) :
<h3>{ג}</h3>
וְאַרְבַּ֤ע חֵיוָן֙ רַבְרְבָ֔ן סָלְקָ֖ן מִן־יַמָּ֑א שָׁנְיָ֖ן דָּ֥א מִן־דָּֽא׃
<b style="color: gray;">רש"י</b> וארבע חיון . וד' חיות : שנין דא מן דא . משונות זו מזו :
<b style="color: gray;">מצודת דוד</b> וארבע חיון . ארבע חיות גדולות עולות מן הים והיו משונים במראיהם זה מזה :
<h3>{ד}</h3>
קַדְמָיְתָ֣א כְאַרְיֵ֔ה וְגַפִּ֥ין דִּֽי־נְשַׁ֖ר לַ֑הּ חָזֵ֣ה הֲוֵ֡ית עַד֩ דִּי־מְּרִ֨יטוּ גַפַּ֜יהּ וּנְטִ֣ילַת מִן־אַרְעָ֗א וְעַל־רַגְלַ֙יִן֙ כֶּאֱנָ֣שׁ הֳקִימַ֔ת וּלְבַ֥ב אֱנָ֖שׁ יְהִ֥יב לַֽהּ׃
<b style="color: gray;">רש"י</b> קדמיתא כאריה וגפין די נשר לה . היא כאריה ולה כנפי נשר זו היא מלכות בבל שהיתה מושלת באותה שעה וכך ראה אותה ירמיה שנאמר עלה אריה מסבכו ( ירמיה ה ) ואומר הנה כאשר ידאה וגו' ( שם מח ) : עד די מריטו גפה . נמרטו כנפיה זו היא רמז למפלתה : ונטילת מן ארעא . ל' נסתלק מן הארץ רמז שתבטל המלכות מן הארץ : ולבב אנש . ל' חלשות כמו ידעו הגוים אנוש המה סלה :
<b style="color: gray;">מצודת דוד</b> קדמיתא . הראשונה תארה כאריה ולה כנפים כשל נשר : חזה . רואה הייתי עומדת על עמדה עד אשר נתלשו כנפיה ונשאת מן הארץ ממקום איתן וחוזק מעמדה בעזר טיסת כנפיה שהנה להועיל לבל תפול : ועל רגלין . ועמדה על רגליה לבד כבן אדם כי מעתה לא היה לה עוד עזר מטסת הכנפים לעמוד בחוזק רב : ולבב . ונתן לה לבב בן אדם שאין לו לב אמיץ כלב האריה והוא מרמז על בבל שנאמר בנ''נ עלה אריה מסובכו ( ירמיה ד' ) ואף עליו נאמר הנשר הגדול ( יחזקאל יז ) וסופה עדי אובד :
<b style="color: gray;">מצודת ציון</b> מריטו . תלשו כמו ואמרטה משער ראשי ( עזרא ט ) :
<h3>{ה}</h3>
וַאֲר֣וּ חֵיוָה֩ אָחֳרִ֨י תִנְיָנָ֜ה דָּמְיָ֣ה לְדֹ֗ב וְלִשְׂטַר־חַד֙ הֳקִמַ֔ת וּתְלָ֥ת עִלְעִ֛ין בְּפֻמַּ֖הּ בֵּ֣ין (שניה) [שִׁנַּ֑הּ] וְכֵן֙ אָמְרִ֣ין לַ֔הּ ק֥וּמִֽי אֲכֻ֖לִי בְּשַׂ֥ר שַׂגִּֽיא׃
<b style="color: gray;">רש"י</b> אחרי . אחרת : תנינה . שעלתה שניה מן הים : דמיה לדוב . זה רמז למלכות פרס שתמלך אחר בבל שאוכלים ושותים כדוב ומסורבלים בבשר כדוב : דמיה לדוב . לדב כתיב כמו דיבא תרגום של זאב שאף זאב נקראת מלכות פרס שנא' ע''כ הכם אריה מיער זאב ערבות ישדדם : ולשטר חד הקימת . ולצד א' עמדה רמז לשיפסוק מלכות בבל תמתין פרס שנה אחת שתמלך מדי : ותלת עלעין בפומיה . שלש צלעות רבותינו פירשו ג' מדינות היו תמיד מורדות בה ומשלימות עמה פעמים בולעתן ופעמים פולטתן זהו בפומה בין שניה פעמים חוץ לשניה פעמים לתוכן ואני אומר תלת עלעין שלשה מלכים שיעמדו לפרס כורש ואחשורוש ודריוש שבנה הבית : בשר שגיא . בשר הרבה :
<b style="color: gray;">מצודת דוד</b> וארו . והנה חיה אחרת שניה לה דמתה לדוב וזמן מה הועמדה לצד אחד ושלשה צלעות בפיה בין שניה וכן אמרו לה קומי אכלי בשר הרבה והוא מרמז על מלכות פרס שאוכלים ושותים כדוב ומסורבלים בבשר כדוב ומה שהקימת לסטר חד הוא לרמז שלא תמשול בממשל רב מיד אחר מפלת בבל ורק בארצה תמשול משך השנה אשר משלה מדי אחר בבל וקודם לה ותלת עלעין ירמז על שלשת המלכים אשר תעמיד והם כורש ואחשורוש ודריוש שבנה הבית ובשר שגיא ירמוז על רב העושר כמ''ש בכורש ונתתי לך אוצרות חשך ומטמני מסתרים ( ישעיה מה ) :
<b style="color: gray;">מצודת ציון</b> ולשטר . צלע ת''א סטר :
<h3>{ו}</h3>
בָּאתַ֨ר דְּנָ֜ה חָזֵ֣ה הֲוֵ֗ית וַאֲר֤וּ אָֽחֳרִי֙ כִּנְמַ֔ר וְלַ֨הּ גַּפִּ֥ין אַרְבַּ֛ע דִּי־ע֖וֹף עַל־(גביה) [גַּבַּ֑הּ] וְאַרְבְּעָ֤ה רֵאשִׁין֙ לְחֵ֣יוְתָ֔א וְשָׁלְטָ֖ן יְהִ֥יב לַֽהּ׃
<b style="color: gray;">רש"י</b> גפין ארבע וגו' . וארבעה ראשין . הם ד' מושלים שחלק להם אלכסנדרוס מוקדון במותו את מלכותו כמו שכתוב בספר יוסף בן גוריון שהחיה הזאת השלישית היא מלכות אנטיוכוס ונקרא נמר על שם שהיתה גוזרת גזרות על ישראל מנומרות ומשונות זו מזו : ושלטן יהב לה . וממשלה נתנה לה :
<b style="color: gray;">מצודת דוד</b> באתר . אחר זה רואה הייתו והנה אחרת עולה כנמר ועל גופה ארבע כנפים כשל עוף וארבע ראשים היו לחיה ההיא וממשלה ניתן לה והוא מרמז על מלכות יון ע''ש שגזרו גזרות על ישראל משונות זה מזה כנמר הזה המנומר בחברבורות וגפין ארבע וארבעה ראשין ירמז שאחרי מות אלכסנדרוס מלך מוקדון מלך יון נחלקה מלכותו לארבע מלכיות והם רומא ומצרים וא''י ופרס :
<b style="color: gray;">מצודת ציון</b> באתר . כמו בתר בלא אל''ף :
<h3>{ז}</h3>
בָּאתַ֣ר דְּנָה֩ חָזֵ֨ה הֲוֵ֜ית בְּחֶזְוֵ֣י לֵֽילְיָ֗א וַאֲר֣וּ חֵיוָ֣ה (רביעיה) [רְֽבִיעָאָ֡ה] דְּחִילָה֩ וְאֵֽימְתָנִ֨י וְתַקִּיפָ֜א יַתִּ֗ירָא וְשִׁנַּ֨יִן דִּֽי־פַרְזֶ֥ל לַהּ֙ רַבְרְבָ֔ן אָֽכְלָ֣ה וּמַדֱּקָ֔ה וּשְׁאָרָ֖א (ברגליה) [בְּרַגְלַ֣הּ] רָפְסָ֑ה וְהִ֣יא מְשַׁנְּיָ֗ה מִן־כָּל־חֵֽיוָתָא֙ דִּ֣י קָֽדָמַ֔יהּ וְקַרְנַ֥יִן עֲשַׂ֖ר לַֽהּ׃
<b style="color: gray;">רש"י</b> בחזוי ליליא . בלילה אחרת , השלש הראשונות ראה בלילה אחת , וזו בלילה אחרת על שם שהיא שקולה כנגד שלשתן בויקרא רבה : ושנין די פרזל לה . שיני ברזל לה : ומדקה . מדיקה ושוחקת הדק : ושארא . מותר אכילתה : וקרנין עשר . עשר קרנות זו פי' לו המלאך שהם עשרה מלכים שיעמדו לרומי קודם לאספסיינוס שחרב את הבית :
<b style="color: gray;">מצודת דוד</b> באתר . אחר זה רואה הייתי במראה שינת הלילה והנה עולה חיה הרביעי' נוראה ובעלת אימה ולה חוזק יתירה ומרובה ולה שינים של ברזל והמה גדולות ואכלה ושחקה הדק והנשאר רמסה ודרכה ברגלה : והיא משניה . היתה משונה מן כל החיות אשר עלו לפניה ועל כי לא מצא לה דמיון בכל החיות שבעולם לזה לא אמר למה היתה דומה כמו שאמר בשלש הראשונות ואך אמר שהיתה משונה מהן : וקרנין . והיה לה עשר קרנות בראשה :
<b style="color: gray;">מצודת ציון</b> רפסה . רמסה כמו מתרפס ברצי כסף ( תהלים סח ) :
<h3>{ח}</h3>
מִשְׂתַּכַּ֨ל הֲוֵ֜ית בְּקַרְנַיָּ֗א וַ֠אֲלוּ קֶ֣רֶן אָחֳרִ֤י זְעֵירָה֙ סִלְקָ֣ת (ביניהון) [בֵּֽינֵיהֵ֔ן] וּתְלָ֗ת מִן־קַרְנַיָּא֙ קַדְמָ֣יָתָ֔א (אתעקרו) [אֶתְעֲקַ֖רָה] מִן־(קדמיה) [קֳדָמַ֑הּ] וַאֲל֨וּ עַיְנִ֜ין כְּעַיְנֵ֤י אֲנָשָׁא֙ בְּקַרְנָא־דָ֔א וּפֻ֖ם מְמַלִּ֥ל רַבְרְבָֽן׃
<b style="color: gray;">רש"י</b> ואלו . כמו וארו לשון הנה : ממלל רברבן . דברי גאוה , הוא טיטוס שאחז''ל שחרף וגדף ונכנס להיכל בעזות פנים :
<b style="color: gray;">מצודת דוד</b> משתכל . מתבונן הייתי בהקרנות והנה קרן אחרת קטנה עלה ביניהם וג' מן הקרנות הראשונות נעקרו מלפניה : ואלו . והנה עינים כעיני אדם היה בקרן זה ואף פה מדבר דברים גדולים ונפלאים והוא מרמז על מלכות ישמעאל החזקה עד למאוד ומושלת זמן רב ומעבדת בפרך וקרנין עשר ירמוז כי תשפוט מלכות ישמעאל ברוב הישוב ובהם עשר מלכיות אדירים והם בראשן ואצפהן וחלימן ומיכה ומצרים ואפריקי ומלכות ישמעאל שוכני אוהלים ופלשתים ואלברבר וכוש וקרן זעירה ירמוז על הדבר העתיד להיות סמוך לביאת הגואל כי תצא עם ממזרח ותשוב לתורת ישמעאל ותשחית מהם שלש מלכיות והמלך מהעם הבא ממזרח יהיה חכם ונבון ומדבר נפלאות מול המקום :
<h3>{ט}</h3>
חָזֵ֣ה הֲוֵ֗ית עַ֣ד דִּ֤י כָרְסָוָן֙ רְמִ֔יו וְעַתִּ֥יק יוֹמִ֖ין יְתִ֑ב לְבוּשֵׁ֣הּ ׀ כִּתְלַ֣ג חִוָּ֗ר וּשְׂעַ֤ר רֵאשֵׁהּ֙ כַּעֲמַ֣ר נְקֵ֔א כָּרְסְיֵהּ֙ שְׁבִיבִ֣ין דִּי־נ֔וּר גַּלְגִּלּ֖וֹהִי נ֥וּר דָּלִֽק׃
<b style="color: gray;">רש"י</b> די כרסון רמיו . כסאות הוטלו ונתקנו לישב במשפט אחד לדין וא' לצדקה לישראל : ועתיק יומין יתיב . הקב''ה יושב למשפט על המלכות הזו ועל שלפניה שהכעיסו לפניו והציקו לבניו : כתלג חיור . ללבן עונות עמו : ושער ראשה כעמר נקא . מנקה עצמו מזכיות שיש לעכו''ם לפניו ומשלם להם כל שכרם בעולם הזה בויקרא רבה :
<b style="color: gray;">מצודת דוד</b> חזה . רואה הייתי כל זאת עד אשר הושלך והושם כסא וזקן מיושן בימים ישב על הכסא ולבושו היה לבן כשלג ושער ראשו היה כצמר נקי : כרסיה . כסא היה ניצוצות של אש גלגלי הכסא היה אש בוער :
<b style="color: gray;">מצודת ציון</b> ועתיק . ענין מיושן כמו והדברים עתיקים ( דה''א ד' ) :
<h3>{י}</h3>
נְהַ֣ר דִּי־נ֗וּר נָגֵ֤ד וְנָפֵק֙ מִן־קֳדָמ֔וֹהִי אֶ֤לֶף (אלפים) [אַלְפִין֙] יְשַׁמְּשׁוּנֵּ֔הּ וְרִבּ֥וֹ (רבון) [רִבְבָ֖ן] קָֽדָמ֣וֹהִי יְקוּמ֑וּן דִּינָ֥א יְתִ֖ב וְסִפְרִ֥ין פְּתִֽיחוּ׃
<b style="color: gray;">רש"י</b> די נור . של אש : נור דלק . אש בוערה : נגד ונפק . מושך ויצא : ישמשוניה . לעתיק יומין : דינא יתיב . המשפט נתישב לפניו : וספרין פתיחו . הספרים נפתחו ספרי העבירות והרעות שעשו :
<b style="color: gray;">מצודת דוד</b> נהר . נחל של אש היה נמשך ויוצא מלפניו אלף פעם אלף ישרתו אותו ורבוא פעם רבוא יעמדו לפניו : דינא . עדת המשפט היה יושב ולפניהם ספרים פתוחים וזהו כי ראה את השכינה בדמות זקן להורות שהוא מלא רחמים ולבושיה כתלג לרמז כי ילבין עון עמו ושער ראשה כעמר נקי לרמז שינקה אותם מפשעם והב''ד של מעלה ישבו למשפט ולפניהם ספרי הזכרונות ממעשה בני אדם :
<b style="color: gray;">מצודת ציון</b> ורבו . הוא עשרת אלפים :
<h3>{יא}</h3>
חָזֵ֣ה הֲוֵ֔ית בֵּאדַ֗יִן מִן־קָל֙ מִלַּיָּ֣א רַבְרְבָתָ֔א דִּ֥י קַרְנָ֖א מְמַלֱּלָ֑ה חָזֵ֣ה הֲוֵ֡ית עַד֩ דִּ֨י קְטִילַ֤ת חֵֽיוְתָא֙ וְהוּבַ֣ד גִּשְׁמַ֔הּ וִיהִיבַ֖ת לִיקֵדַ֥ת אֶשָּֽׁא׃
<b style="color: gray;">רש"י</b> מן קל מליא . מקול הדברים הגבוהים שהקרן מדברת עלתה חמתו של עתיק יומין : עד דקטלת חיותא והובד גשמה . אבד גופה : ליקדת אשא . ללבת אש הוא אשו של יעקב והיה בית יעקב אש וגו' ( עובדיה א ) :
<b style="color: gray;">מצודת דוד</b> חזה . רואה הייתי אז מחמת קול דברי הגדולות אשר דברה הקרן הקטנה : חזה . רואה הייתי עד אשר בעבור זה נהרגה החיה ונאבד גופה ונתנה לשריפת אש :
<h3>{יב}</h3>
וּשְׁאָר֙ חֵֽיוָתָ֔א הֶעְדִּ֖יו שָׁלְטָנְה֑וֹן וְאַרְכָ֧ה בְחַיִּ֛ין יְהִ֥יבַת לְה֖וֹן עַד־זְמַ֥ן וְעִדָּֽן׃
<b style="color: gray;">רש"י</b> ושאר חיותא העדיו שלטנהון . ולשאר המלכיות הסירו מן השמים ממשלתהון : וארכה בחיין יהיבת להון . וזמן נתן להם בחיים עד יום מועד לעתיד לבא מלחמות גוג ומגוג : ארכה . המתנה :
<b style="color: gray;">מצודת דוד</b> ושאר חיותא . ושאר החיות הם שלש הראשונות : העדיו . הוסר ממשלתם והמתנת זמן להשאר בחיים ניתן להם עד זמן ועדן ור''ל עד עת קבוע וירמז אשר בעבור דברי מלך המזרח יאבד המקום כל מלכות ישמעאל ושאר מלכיות העכו''ם יוסר ממשלתם כ''א בזמנו אבל ישארו בחיים עד בואם למלחמה עם גוג מלך המגוג ואז יפלו בנופלים :
<b style="color: gray;">מצודת ציון</b> וארכה . ענין המתנה ואריכת זמן : זמן ועידן . הם שמות ( יד ) וליה . ונתן לו הממשלה והכבוד והמלוכה וכל העכו''ם יעבדו לו : נרדפים וכן אדמת עפר ( לקמן יב ) :
<h3>{יג}</h3>
חָזֵ֤ה הֲוֵית֙ בְּחֶזְוֵ֣י לֵֽילְיָ֔א וַאֲרוּ֙ עִם־עֲנָנֵ֣י שְׁמַיָּ֔א כְּבַ֥ר אֱנָ֖שׁ אָתֵ֣ה הֲוָ֑ה וְעַד־עַתִּ֤יק יֽוֹמַיָּא֙ מְטָ֔ה וּקְדָמ֖וֹהִי הַקְרְבֽוּהִי׃
<b style="color: gray;">רש"י</b> כבר אנש אתה . הוא מלך המשיח : ועד עתיק יומיא . שהיה יושב במשפט ודן את האומות : מטה . הגיע :
<b style="color: gray;">מצודת דוד</b> חזה . רואה הייתי במראות שינת הלילה והנה עם ענני השמים היה בא כדמות בן אדם ועל מלך המשיח ירמז : ועד עתיק . והגיע עד הזקן המיושן בימים והקריבו אותו לפניו :
<h3>{יד}</h3>
וְלֵ֨הּ יְהִ֤יב שָׁלְטָן֙ וִיקָ֣ר וּמַלְכ֔וּ וְכֹ֣ל עַֽמְמַיָּ֗א אֻמַיָּ֛א וְלִשָּׁנַיָּ֖א לֵ֣הּ יִפְלְח֑וּן שָׁלְטָנֵ֞הּ שָׁלְטָ֤ן עָלַם֙ דִּֽי־לָ֣א יֶעְדֵּ֔ה וּמַלְכוּתֵ֖הּ דִּי־לָ֥א תִתְחַבַּֽל׃
<b style="color: gray;">רש"י</b> וליה יהיב שלטן . ולאותו בן אדם נתן ממשלת האומות דימה כחיות וישראל דימה כבן אדם על שהם ענותנים ותמימים : די לא יעדה . לא יסור :
<b style="color: gray;">מצודת דוד</b> וליה . ונתן לו הממשלה והכבוד והמלוכה וכל העכו''ם יעבדו לו : שלטוניה . ממשלתו תהיה ממשלת עולם אשר לא תסור ומלכותו תהיה נצחי אשר לא תושחת :
<h3>{טו}</h3>
אֶתְכְּרִיַּ֥ת רוּחִ֛י אֲנָ֥ה דָנִיֵּ֖אל בְּג֣וֹא נִדְנֶ֑ה וְחֶזְוֵ֥י רֵאשִׁ֖י יְבַהֲלֻנַּֽנִי׃
<b style="color: gray;">רש"י</b> אתכרית רוחי . לשון כי יכרה ( שמות כב ) ולשון ארמי ועברי שוין בו כלומר נסחה מתוך עומק כרייתה : בגו נדנה . בתוך תיקה נרתק שלו כלומר נבהלה רוחי בתוך הגוף מן החלום הזה :
<b style="color: gray;">מצודת דוד</b> אתכרית . ואני דניאל נכרתה רוחי בתוך חיקה ר''ל בתוך הגוף כאומר עם כי לא יצאה מ''מ נכרתה במקומה והוא מל' גוזמא והפלגה : וחזוי . מראית ראשי הבהיל אותי :
<b style="color: gray;">מצודת ציון</b> נדנה . ענין תיק ונרתק כמו וישב חרבו אל נדנה ( דה''א ד ) :
<h3>{טז}</h3>
קִרְבֵ֗ת עַל־חַד֙ מִן־קָ֣אֲמַיָּ֔א וְיַצִּיבָ֥א אֶבְעֵֽא־מִנֵּ֖הּ עַֽל־כָּל־דְּנָ֑ה וַאֲמַר־לִ֕י וּפְשַׁ֥ר מִלַּיָּ֖א יְהוֹדְעִנַּֽנִי׃
<b style="color: gray;">רש"י</b> קרבת על חד מן קאמיא . קרבתי אצל א' מן העומדים שם לפני עתיק הימים המלאכים נקראו עומדים שנא' ( זכריה ג' ) בין העומדים האלה מפני שאין להם קפצים : ויציבא אבעא מנה . והאמת שאלתי ממנו :
<b style="color: gray;">מצודת דוד</b> קרבת . קרבתי אל אחד מן העומדים הם מלאכי מעלה שאין בהם ישיבה : ויציבא . בקשתי ממנו פתרון האמת על כל זאת ואמר לי והודיע לי פתרון הדברים והוא כפל ענין במ''ש :
<h3>{יז}</h3>
אִלֵּין֙ חֵיוָתָ֣א רַבְרְבָתָ֔א דִּ֥י אִנִּ֖ין אַרְבַּ֑ע אַרְבְּעָ֥ה מַלְכִ֖ין יְקוּמ֥וּן מִן־אַרְעָֽא׃
<b style="color: gray;">רש"י</b> ארבעה מלכין . ד' מלכיות :
<b style="color: gray;">מצודת דוד</b> אלין . אלה החיות הגדולות אשר המה במספר ארבע הפתרון הוא אשר ארבעה מלכים יעמדו מן הארץ :
<h3>{יח}</h3>
וִֽיקַבְּלוּן֙ מַלְכוּתָ֔א קַדִּישֵׁ֖י עֶלְיוֹנִ֑ין וְיַחְסְנ֤וּן מַלְכוּתָא֙ עַֽד־עָ֣לְמָ֔א וְעַ֖ד עָלַ֥ם עָלְמַיָּֽא׃
<b style="color: gray;">רש"י</b> ויקבלון מלכותא קדישי עליונין . אלו ישראל שיטלו המלכות מהרביעית :
<b style="color: gray;">מצודת דוד</b> ויקבלון . אח''ז יקחו המלוכה קדושי עליונים הם ישראל עליונים במעלה : ויחסנון . ינחלו המלוכה עד עולם וחזר ופירש עד עלם עלמיא ור''ל עד עולם ממש כי לפעמים יאמר עולם על זמן ארוך כמו ועבדו לעולם ( שמות כא ) :
<h3>{יט}</h3>
אֱדַ֗יִן צְבִית֙ לְיַצָּבָ֔א עַל־חֵֽיוְתָא֙ רְבִיעָ֣יְתָ֔א דִּֽי־הֲוָ֥ת שָֽׁנְיָ֖ה מִן־(כלהון) [כָּלְּהֵ֑ין] דְּחִילָ֣ה יַתִּ֗ירָה (שניה) [שִׁנַּ֤הּ] דִּֽי־פַרְזֶל֙ וְטִפְרַ֣יהּ דִּֽי־נְחָ֔שׁ אָֽכְלָ֣ה מַדֲּקָ֔ה וּשְׁאָרָ֖א בְּרַגְלַ֥יהּ רָֽפְסָֽה׃
<b style="color: gray;">רש"י</b> אדין צבית ליצבא . אז חפצתי לעמוד על האמת מן החיה הרביעית : די הות שניה מן . כולהון דחילה יתירה . אשר היתה משונה מכולן באימה יתירה :
<b style="color: gray;">מצודת דוד</b> אדין . אז חפצתי לדעת אמיתת הפתרון על החיה הרביעית אשר היתה משונה בתארה ובמעשיה מן כולן בהשתנות רב : דחילה . נוראה יתירה ומרובה שיניה של ברזל וצפרניה של נחשת ואכלה ושחקה הדק והנשאר רמסה ברגלה :
<h3>{כ}</h3>
וְעַל־קַרְנַיָּ֤א עֲשַׂר֙ דִּ֣י בְרֵאשַׁ֔הּ וְאָחֳרִי֙ דִּ֣י סִלְקַ֔ת (ונפלו) [וּנְפַ֥לָה] מִן־(קדמיה) [קֳדָמַ֖הּ] תְּלָ֑ת וְקַרְנָ֨א דִכֵּ֜ן וְעַיְנִ֣ין לַ֗הּ וְפֻם֙ מְמַלִּ֣ל רַבְרְבָ֔ן וְחֶזְוַ֖הּ רַ֥ב מִן־חַבְרָתַֽהּ׃
<b style="color: gray;">רש"י</b> ונפלה מן . קדמה תלת . ונפלו מפניה שלש מן הראשונו' : וקרנא דכן ועינין לה . והקרן אשר כזאת ועינים לה ככתוב למעלה :
<b style="color: gray;">מצודת דוד</b> ועל קרניא . גם חפצתי לדעת אמיתת הפתרון על עשרת הקרנים אשר בראשה והקרן האחרת הקטנה אשר עלתה ונפלו שלשה מלפניה : וקרנא . ופתרון הקרן התמוה הזאת אשר עינים לה ופה המדבר גדולות ונפלאות ומראה גדול בתמהון מן חברותיה :
<h3>{כא}</h3>
חָזֵ֣ה הֲוֵ֔ית וְקַרְנָ֣א דִכֵּ֔ן עָבְדָ֥ה קְרָ֖ב עִם־קַדִּישִׁ֑ין וְיָכְלָ֖ה לְהֽוֹן׃
<b style="color: gray;">רש"י</b> חזה הוית . בחלומי הראשון שספרתי למעלה : עם קדישין . עם ישראל :
<b style="color: gray;">מצודת דוד</b> חזה . גם חפצתי לדעת פתרון מה שרואה הייתי אשר הקרן הזאת עשתה מלחמה עם ישראל הקדושים ויכלה להם ונצחם :
<h3>{כב}</h3>
עַ֣ד דִּֽי־אֲתָ֗ה עַתִּיק֙ יֽוֹמַיָּ֔א וְדִינָ֣א יְהִ֔ב לְקַדִּישֵׁ֖י עֶלְיוֹנִ֑ין וְזִמְנָ֣א מְטָ֔ה וּמַלְכוּתָ֖א הֶחֱסִ֥נוּ קַדִּישִֽׁין׃
<b style="color: gray;">רש"י</b> ודינא יהיב לקדישי עליונין . ונקמה נתן להם ממנה :
<b style="color: gray;">מצודת דוד</b> עד די אתה . עד אשר בא הזקן המיושן בימים ונתן משפט לקדישי עליונים ר''ל שפט משפט ישראל מיד קרן הזאת : וזמנא . והגיע העת ונחלו ישראל הקדושים את המלוכה ור''ל כל הדברים האלה חפצתי לדעת פתרונם :
<h3>{כג}</h3>
כֵּן֮ אֲמַר֒ חֵֽיוְתָא֙ רְבִיעָ֣יְתָ֔א מַלְכ֤וּ (רביעיא) [רְבִיעָאָה֙] תֶּהֱוֵ֣א בְאַרְעָ֔א דִּ֥י תִשְׁנֵ֖א מִן־כָּל־מַלְכְוָתָ֑א וְתֵאכֻל֙ כָּל־אַרְעָ֔א וּתְדוּשִׁנַּ֖הּ וְתַדְּקִנַּֽהּ׃
<b style="color: gray;">רש"י</b> כן אמר . כה ענני המלאך הפותר לי את החלום :
<b style="color: gray;">מצודת דוד</b> כן אמר . כן השיב לי המלאך החיה הרביעית תרמז כי מלכות רביעית תהיה בארץ אשר תהיה משונה מאד מכל המלכיות ותחריב כל הארץ ותדוש אותה ותשחק אותה הדק :
<b style="color: gray;">מצודת ציון</b> ותדושנה . מל' דישה :
<h3>{כד}</h3>
וְקַרְנַיָּ֣א עֲשַׂ֔ר מִנַּהּ֙ מַלְכוּתָ֔ה עַשְׂרָ֥ה מַלְכִ֖ין יְקֻמ֑וּן וְאָחֳרָ֞ן יְק֣וּם אַחֲרֵיה֗וֹן וְה֤וּא יִשְׁנֵא֙ מִן־קַדְמָיֵ֔א וּתְלָתָ֥ה מַלְכִ֖ין יְהַשְׁפִּֽל׃
<b style="color: gray;">רש"י</b> וקרניא עשר . וקרנים י' אשר ראיתי לה זה פתרונו : מנה מלכותא . מאותה המלכות : ואחרין יקום אחריהון . והאחרון יקום אחריהן הוא טיטוס :
<b style="color: gray;">מצודת דוד</b> וקרניא . עשרת הקרנים ירמזו אשר מן המלכות ההיא יעמדו עשר מלכים ר''ל במלכות ישמעאל יהיו עשר מלכיות הם הנזכרים למעלה : ואחרן . הקרן הזעירה יורה אשר המלך אשר יעמוד אחריהם והוא יהיה משונה מן הראשונים וישפיל מהם שלשה מלכים :
<h3>{כה}</h3>
וּמִלִּ֗ין לְצַ֤ד (עליא) [עִלָּאָה֙] יְמַלִּ֔ל וּלְקַדִּישֵׁ֥י עֶלְיוֹנִ֖ין יְבַלֵּ֑א וְיִסְבַּ֗ר לְהַשְׁנָיָה֙ זִמְנִ֣ין וְדָ֔ת וְיִתְיַהֲב֣וּן בִּידֵ֔הּ עַד־עִדָּ֥ן וְעִדָּנִ֖ין וּפְלַ֥ג עִדָּֽן׃
<b style="color: gray;">רש"י</b> לצד עלאה . כלפי מעלה : ולקדישי עליונין יבלא . ולישראל יטריח ויציק : ויסבר להשניא זמנין ודת . ידמה בלבו להעבירם על כל מועדיהם ודתיהם : עד עידן ועידנין ופלג עידן . קץ סתום הוא זה כאשר נאמר לדניאל סתום הדברים וחתום ודרשוהו הראשונים איש לפי דעתו וכלו הקצים ויש לנו לפותרו עוד כאשר ראיתי כתוב בשם רב סעדיה הם אלף וג' מאות ול''ה שנים האמור בסוף הספר אשרי המחכה וגו' ופי' המועד עד עת שני עתים וחצי עת ואמר שהעתים הם ד' מאות ופ' שמיום צאתם ממצרים עד שנבנה הבית , וד' מאות ועשר ימי מקדש ראשון הרי תת''ץ ועוד חצי העת הזה תמ''ה הרי אל''ף של''ה את אלה חשוב מעת הוסר התמיד עד שוב זבח התמיד אל מקומו והוא הוסר שש שנים לפני החורבן ויש קצת ראיה בספר זה , ועוד יש מביאין ראיה לחשבון זה הסתר אסתיר פני הסתר אסתיר בגי' אלף ושל''ה :
<b style="color: gray;">מצודת דוד</b> ומלין . והוא ידבר דברי חרוף מול העליון ואת ישראל קדישי עליונים ישחית כי רוב בני הגולה המה במלכות ישמעאל : ויסבר . ויחשב לשנות מישראל זמן המועדים ומשפט התורה ויהיו מסורים בידו עד עת וחוזר ומפרש כמה היא העת ואמר שהעת יהיה עדן ועדנין ופלג עדן ר''ל שתי שנים וחצי שנה יהיו מסורים בידו :
<b style="color: gray;">מצודת ציון</b> יבלא . מל' בליה והפסד : ויסבר . ענין מחשבה ובדרז''ל סברוהו רבנן : עדן . כן התרגום של עת ושל שנה :
<h3>{כו}</h3>
וְדִינָ֖א יִתִּ֑ב וְשָׁלְטָנֵ֣הּ יְהַעְדּ֔וֹן לְהַשְׁמָדָ֥ה וּלְהוֹבָדָ֖ה עַד־סוֹפָֽא׃
<b style="color: gray;">רש"י</b> ודינא יתב . והדין נתישב לפני המקום : ושלטנה יהעדון . ושולטנו וממשלת של אותו המלכות יסירו מן השמים :
<b style="color: gray;">מצודת דוד</b> ודינא . ואח''ז ישב עדת המשפט ויסירו ממשלתו להשמידו ולהאבידו עד סופו ותכליתו :
<h3>{כז}</h3>
וּמַלְכוּתָ֨ה וְשָׁלְטָנָ֜א וּרְבוּתָ֗א דִּ֚י מַלְכְוָת֙ תְּח֣וֹת כָּל־שְׁמַיָּ֔א יְהִיבַ֕ת לְעַ֖ם קַדִּישֵׁ֣י עֶלְיוֹנִ֑ין מַלְכוּתֵהּ֙ מַלְכ֣וּת עָלַ֔ם וְכֹל֙ שָׁלְטָ֣נַיָּ֔א לֵ֥הּ יִפְלְח֖וּן וְיִֽשְׁתַּמְּעֽוּן׃
<b style="color: gray;">רש"י</b> וישתמעון . יהיו נשמעים למצותו לעשותו :
<b style="color: gray;">מצודת דוד</b> ומלכותא . והמלכות והממשלה והגדולה של מלכיות העכו''ם אשר תחת כל השמים יהיה נתון לעם קדושי עליונים והם ישראל : מלכותה . מלכותו תהיה מלכות עולם וכל המושלים יעבדו אותו ואליו ישמעו לכל אשר יצום :
<h3>{כח}</h3>
עַד־כָּ֖ה סוֹפָ֣א דִֽי־מִלְּתָ֑א אֲנָ֨ה דָֽנִיֵּ֜אל שַׂגִּ֣יא ׀ רַעְיוֹנַ֣י יְבַהֲלֻנַּ֗נִי וְזִיוַי֙ יִשְׁתַּנּ֣וֹן עֲלַ֔י וּמִלְּתָ֖א בְּלִבִּ֥י נִטְרֵֽת׃
<b style="color: gray;">רש"י</b> עד כה . עד כאן : שגיא רעיוני יבהלונני . הרבה היו מחשבותי מבהלות אותי : וזיוי ישתנון . מראית יופי ותארי נשתנו : בלבי נטרת . בלבי צפנתי :
<b style="color: gray;">מצודת דוד</b> עד כה . עד הנה סוף של דבר החזון : אנה . אני דניאל הרבה מאוד הבהילו אותי מחשבותי וזוהר פני נשתנה עלי והדבר ההיא שמרתי בלבי כי לא אמר לבני דורו כ''א ראשית הדברים ולא כולם וכמ''ש למעלה ראש מלין אמר :
<h2>דניאל פרק-ח</h2>
<h3>{א}</h3>
בִּשְׁנַ֣ת שָׁל֔וֹשׁ לְמַלְכ֖וּת בֵּלְאשַׁצַּ֣ר הַמֶּ֑לֶךְ חָז֞וֹן נִרְאָ֤ה אֵלַי֙ אֲנִ֣י דָנִיֵּ֔אל אַחֲרֵ֛י הַנִּרְאָ֥ה אֵלַ֖י בַּתְּחִלָּֽה׃
<b style="color: gray;">רש"י</b> בשנת שלש . אחרי המראה הראשון אחר שנראה אלי בתחילה החלום האמור למעלה שנראה לו בשנת אחד לבלשצר :
<b style="color: gray;">מצודת דוד</b> אחרי הנראה . אחרי אשר נראה אלי בתחלת בשנת א' לבלשאצר :
<h3>{ב}</h3>
וָֽאֶרְאֶה֮ בֶּחָזוֹן֒ וַיְהִי֙ בִּרְאֹתִ֔י וַאֲנִי֙ בְּשׁוּשַׁ֣ן הַבִּירָ֔ה אֲשֶׁ֖ר בְּעֵילָ֣ם הַמְּדִינָ֑ה וָאֶרְאֶה֙ בֶּֽחָז֔וֹן וַאֲנִ֥י הָיִ֖יתִי עַל־אוּבַ֥ל אוּלָֽי׃
<b style="color: gray;">רש"י</b> על אובל אולי . על הנהר ששמו אולי :
<b style="color: gray;">מצודת דוד</b> ויהי בראותי . בעת שראיתי החזון ההוא הייתי אז בשושן וכו' : ואראה בחזון . ראיתי במראה הנבואה כאילו הייתי עומד אצל נהר אולי :
<b style="color: gray;">מצודת ציון</b> הבירה . ענין ארמון וכן לא לאדם הבירה ( שם כט ) ור''ל שהיתה מטרפולין מקום הארמונות : אובל . נהר והוא מל' יבלי מים ( ישעיה ל ) ובא האל''ף במקום היו''ד כמו ישי ואישי ( דה''א ב ) : אולי . כן שם הנהר :
<h3>{ג}</h3>
וָאֶשָּׂ֤א עֵינַי֙ וָאֶרְאֶ֔ה וְהִנֵּ֣ה ׀ אַ֣יִל אֶחָ֗ד עֹמֵ֛ד לִפְנֵ֥י הָאֻבָ֖ל וְל֣וֹ קְרָנָ֑יִם וְהַקְּרָנַ֣יִם גְּבֹה֗וֹת וְהָאַחַת֙ גְּבֹהָ֣ה מִן־הַשֵּׁנִ֔ית וְהַ֨גְּבֹהָ֔ה עֹלָ֖ה בָּאַחֲרֹנָֽה׃
<b style="color: gray;">רש"י</b> ולו קרנים . רמז למלכות פרס ומדי : והאחת גבוהה מן השנית . רמז למלכות פרס שגדולה ממלכות מדי שמלכות מדי לא היתה אלא שנה אחת שנא' ( לקמן ט' ) בשנת אחת לדריוש בן אחשורוש מזרע מדי , ושנינו בסדר עולם לא מצינו שנה למדי בכתובים אלא זו בלבד : והגבוהה עולה באחרונה . רמז הוא שתקדים מלכות מדי למלכות פרס :
<b style="color: gray;">מצודת דוד</b> עולה באחרונה . מן הראש של האיל :
<h3>{ד}</h3>
רָאִ֣יתִי אֶת־הָאַ֡יִל מְנַגֵּחַ֩ יָ֨מָּה וְצָפ֜וֹנָה וָנֶ֗גְבָּה וְכָל־חַיּוֹת֙ לֹֽא־יַֽעַמְד֣וּ לְפָנָ֔יו וְאֵ֥ין מַצִּ֖יל מִיָּד֑וֹ וְעָשָׂ֥ה כִרְצֹנ֖וֹ וְהִגְדִּֽיל׃
<b style="color: gray;">מצודת דוד</b> ימה . בפאת המערב וכו' : ואין מציל . לא היה כח ביד מי להציל מה מידו : והגדיל . נעשה גדול וחזק :
<b style="color: gray;">מצודת ציון</b> מנגח . ענין הכאה ודחיפה בקרן :
<h3>{ה}</h3>
וַאֲנִ֣י ׀ הָיִ֣יתִי מֵבִ֗ין וְהִנֵּ֤ה צְפִיר־הָֽעִזִּים֙ בָּ֤א מִן־הַֽמַּעֲרָב֙ עַל־פְּנֵ֣י כָל־הָאָ֔רֶץ וְאֵ֥ין נוֹגֵ֖עַ בָּאָ֑רֶץ וְהַ֨צָּפִ֔יר קֶ֥רֶן חָז֖וּת בֵּ֥ין עֵינָֽיו׃
<b style="color: gray;">רש"י</b> הייתי מבין . הייתי מסתכל בו : צפיר . שעיר : ואין נוגע בארץ . דומה היה כמדלג באויר : קרן חזות . קרן גדול למראה העין :
<b style="color: gray;">מצודת דוד</b> ואני הייתי מבין . הסתכלתי בו בבינה ובכוונת הלב : על פני וכו' . ר''ל בעת הלכו ע''פ כל הארץ היה דומה למדלג באויר ואין הוא נוגע בארץ : קרן חזות . קרן גדול המראה :
<b style="color: gray;">מצודת ציון</b> צפיר . הוא שעיר וכן צפירי חטאת ( עזרא ח ) : חזות . ענין ראיה ומראה :
<h3>{ו}</h3>
וַיָּבֹ֗א עַד־הָאַ֙יִל֙ בַּ֣עַל הַקְּרָנַ֔יִם אֲשֶׁ֣ר רָאִ֔יתִי עֹמֵ֖ד לִפְנֵ֣י הָאֻבָ֑ל וַיָּ֥רָץ אֵלָ֖יו בַּחֲמַ֥ת כֹּחֽוֹ׃
<b style="color: gray;">מצודת דוד</b> בחמת כחו . בחמה גדולה בכל הכח :
<h3>{ז}</h3>
וּרְאִיתִ֞יו מַגִּ֣יעַ ׀ אֵ֣צֶל הָאַ֗יִל וַיִּתְמַרְמַ֤ר אֵלָיו֙ וַיַּ֣ךְ אֶת־הָאַ֔יִל וַיְשַׁבֵּר֙ אֶת־שְׁתֵּ֣י קְרָנָ֔יו וְלֹא־הָ֥יָה כֹ֛חַ בָּאַ֖יִל לַעֲמֹ֣ד לְפָנָ֑יו וַיַּשְׁלִיכֵ֤הוּ אַ֙רְצָה֙ וַֽיִּרְמְסֵ֔הוּ וְלֹא־הָיָ֥ה מַצִּ֛יל לָאַ֖יִל מִיָּדֽוֹ׃
<b style="color: gray;">רש"י</b> ויתמרמר אליו . וילחם אליו הוא לשון כעס מר :
<b style="color: gray;">מצודת דוד</b> ויתמרמר . נלחם עמו במרירות ובאכזריות רב :
<h3>{ח}</h3>
וּצְפִ֥יר הָעִזִּ֖ים הִגְדִּ֣יל עַד־מְאֹ֑ד וּכְעָצְמ֗וֹ נִשְׁבְּרָה֙ הַקֶּ֣רֶן הַגְּדוֹלָ֔ה וַֽתַּעֲלֶ֜נָה חָז֤וּת אַרְבַּע֙ תַּחְתֶּ֔יהָ לְאַרְבַּ֖ע רוּח֥וֹת הַשָּׁמָֽיִם׃
<b style="color: gray;">רש"י</b> חזות ארבע . מראה ארבע קרנים :
<b style="color: gray;">מצודת דוד</b> וכעצמו . וכאשר נעשה חזק ביותר : חזות ארבע . ארבע קרנים גדולי המראה עלו במקום הקרן הגדולה והיו פונים לארבע רוחות השמים אחד לכל רוח :
<h3>{ט}</h3>
וּמִן־הָאַחַ֣ת מֵהֶ֔ם יָצָ֥א קֶֽרֶן־אַחַ֖ת מִצְּעִירָ֑ה וַתִּגְדַּל־יֶ֛תֶר אֶל־הַנֶּ֥גֶב וְאֶל־הַמִּזְרָ֖ח וְאֶל־הַצֶּֽבִי׃
<b style="color: gray;">רש"י</b> ומן האחת מהם . ומאחת מאלו המלכיות : יצא קרן אחת . מלכות טיטוס יוצאת ממנו : מצעירה . מלכות מוצערת ונבזית כמו שקראו למעלה : קרן אחת מצעירה . והוא על ענין שנא' בזוי אתה מאד ( עובדיה א ) : ותגדל יתר . ותגדל מאד : אל הנגב . הוא מצרים שהיא בדרומה של ארץ ישראל : ואל הצבי . ארץ ישראל שנקראת ארץ צבי כענין שנאמר נחלת צבי צבאות גוים ( ירמיה ג ) :
<b style="color: gray;">מצודת דוד</b> ומן האחת . מתוך קרן אחת מהם יצא עוד קרן אחת קטנה : ותגדל יתר . גדלה ונצחה ביותר אל פאת הנגב וכו' : ואל הצבי . זה א''י שנאמר בה צבי היא לכל הארצות ( יחזקאל כ ) ור''ל חמודה והדורה :
<b style="color: gray;">מצודת ציון</b> מצעירה . קטנה כמו והיא מצער ( בראשית יט ) : הצבי . החמודה וכן נחלת צבי ( ירמיה ג ) :
<h3>{י}</h3>
וַתִּגְדַּ֖ל עַד־צְבָ֣א הַשָּׁמָ֑יִם וַתַּפֵּ֥ל אַ֛רְצָה מִן־הַצָּבָ֥א וּמִן־הַכּוֹכָבִ֖ים וַֽתִּרְמְסֵֽם׃
<b style="color: gray;">רש"י</b> עד צבא השמים . הם ישראל שנמשלו לכוכבים :
<b style="color: gray;">מצודת דוד</b> ותגדל . גדלה מאד עד אשר באה להלחם בצבא השמים והם בני ישראל הנמשלים לכוכבי השמים ואם כי אמר ואל הצבי כפל עוד לתוספת ביאור : ותפל ארצה . ר''ל גברה עליהם ורמסם : מן הצבא ומן הכוכבים . היא היא וכפל בשמות נרדפים כמו אדמת עפר ( לקמן יב ) :
<h3>{יא}</h3>
וְעַ֥ד שַֽׂר־הַצָּבָ֖א הִגְדִּ֑יל וּמִמֶּ֙נּוּ֙ (הרים) [הוּרַ֣ם] הַתָּמִ֔יד וְהֻשְׁלַ֖ךְ מְכ֥וֹן מִקְדָּשֽׁוֹ׃
<b style="color: gray;">רש"י</b> ועד שר הצבא . הוא בית המקדש שהוא ביתו של הקב''ה שר הצבא כלפי הקב''ה חרף : וממנו : הורם התמיד . ועל ידי גדודיו וחילותיו ששלח לירושלים בטל התמיד ששלח שם נירון קיסר שר צבאו כמ''ש רז''ל במס' גטין ובגוריון :
<b style="color: gray;">מצודת דוד</b> ועד שר הצבא הגדיל . התגדל עצמו לחרף כלפי מעלה שהוא שר צבא ישראל : וממנו . ע''י חיילותיו וגדודיו נסתלק התמיד לבל הקריבו על מזבח ה' : והושלך . ע''י הושלך מכון מקדשו של השר הצבא ר''ל שרפה באש :
<b style="color: gray;">מצודת ציון</b> הורם . ל' הרמה וסלוק : מכון . מל' כן ובסיס :
<h3>{יב}</h3>
וְצָבָ֛א תִּנָּתֵ֥ן עַל־הַתָּמִ֖יד בְּפָ֑שַׁע וְתַשְׁלֵ֤ךְ אֱמֶת֙ אַ֔רְצָה וְעָשְׂתָ֖ה וְהִצְלִֽיחָה׃
<b style="color: gray;">רש"י</b> וצבא תנתן על התמיד בפשע . וזמן מועד נתן להיות התמיד מסולק בשביל פשע שומם היא ע''ג כלו' שתהא ע''ג נתנת בירושלים תמורת התמיד וכן היא קרויה בספר הזה בכמה מקומות שנא' עד מתי החזון התמיד והפשע שומם ואומר מעת הוסר התמיד ולתת שקוץ שומם : וצבא . זמן כמו הלא צבא לאנוש עלי ארץ ( איוב ז ) : ותשלך אמת ארצה . תורת אמת השפילה :
<b style="color: gray;">מצודת דוד</b> וצבא . זמן קצוב תנתן על התמיד להיות מסולק בעבור הפשע שנתון תחתיו בירושלים ( העכו''ם תקרא פשע כי מפשעת אנשים ) : ותשלך . תשפיל תורת אמת עד לארץ : ועשתה . תעשה כל חפצה ותצליח :
<b style="color: gray;">מצודת ציון</b> וצבא . זמן קצוב כמו הלא צבא לאנוש ( איוב ז' ) :
<h3>{יג}</h3>
וָאֶשְׁמְעָ֥ה אֶֽחָד־קָד֖וֹשׁ מְדַבֵּ֑ר וַיֹּאמֶר֩ אֶחָ֨ד קָד֜וֹשׁ לַפַּֽלְמוֹנִ֣י הַֽמְדַבֵּ֗ר עַד־מָתַ֞י הֶחָז֤וֹן הַתָּמִיד֙ וְהַפֶּ֣שַׁע שֹׁמֵ֔ם תֵּ֛ת וְקֹ֥דֶשׁ וְצָבָ֖א מִרְמָֽס׃
<b style="color: gray;">רש"י</b> אחד קדוש . אחד מן המלאכים : ויאמר . אותו המלאך : לפלמוני . הרי תיבה זו כשתים לפלוני אלמוני ותרגם יונתן בן עוזיאל בספר שמואל כסי וטמיר כמו כי יפלא ממך דבר , אלמוני אלמון מבלי שם שלא פי' לו מהו ומה שמו : לפלמוני המדבר . למלאך שהיה מדבר וגוזר גזירות וצבא המועד תנתן על התמיד בפשע : עד מתי החזון . הזה אשר על התמיד להיות מסולק והפשע השומם יהיה נתון תחתיו פשע שומם ע''א מעובדי כוכבים שהיא כאבן דומם וכן היא קרויה בספר הזה בכמה מקומות שנאמר עד מתי החזון התמיד והפשע שומם ואומר ( לקמן יב ) מעת הוסר התמיד ולתת שקוץ שומם : שומם . ל' אלם ומשותק כמו אשתומם כשעה חדא ( לעיל ג ) ואשב שם שבעת ימים משמים בתוכם כמו אלם ( יחזקאל ג ) : תת וקדש וצבא מרמס . לתת את מכון המקדש ואת צבא השמים אשר הפיל לארץ מרמס לרגליו כמו שכתוב למעלה ותפל ארצה מן הצבא ומן הכוכבים : וקדש וצבא . וי''ו יתירה והרבה כאלה במקרא נרדם ורכב וסוס ( תהלים עו ) ואף בלשון בני אדם יש מדברים כן :
<b style="color: gray;">מצודת דוד</b> אחד קדוש . מלאך אחד קדוש : לפלמוני המדבר . ר''ל למלאך המדבר הדברים האלה : החזון התמיד . רצה לומר עד מתי יהיה החזון הזה אשר על התמיד להיות הוא מסולק והעכו''ם המשותק כאבן דומם ינתן תחתיו : תת וקדש . עד מתי יותן עם קדש וצבא השמים למרמס הרגל :
<b style="color: gray;">מצודת ציון</b> לפלמוני . היא מלה מורכבת מפלא ואלם ופלא הוא ענין מכוסה כמו כי יפלא ממך ( דברים יז ) ואלם ר''ל לא ידובר בו ועל כי היה שמו נעלם ממנו אמר לפלמוני : שומם . משותק כמו משמים בתוכם ( יחזקאל ג ) : וקדש . וי''ו יתירה : . ( טז ) להלז . להזה כמו השונמית הלז ( מ''ב ד' ) :
<h3>{יד}</h3>
וַיֹּ֣אמֶר אֵלַ֔י עַ֚ד עֶ֣רֶב בֹּ֔קֶר אַלְפַּ֖יִם וּשְׁלֹ֣שׁ מֵא֑וֹת וְנִצְדַּ֖ק קֹֽדֶשׁ׃
<b style="color: gray;">רש"י</b> עד ערב בקר אלפים ושלוש מאות . ראיתי פתר בשם רבינו סעדיה לדבר וכבר עבר ופתר עוד עד ערב בקר עד שיבוא אותו הערב שנאמר בו והיה לעת ערב יהיה אור ובטוחים אנו כי דבר אלהינו יקום לעולם לא יופר ואני אומר כי הערב והבוקר האמור כאן גמטריא הוא ויש סמך לדבר משני טעמים האחד שיהא חשבון זה מכוון עם חשבון אחר שבסוף הספר , והב' שאמר גבריאל לדניאל למטה בענין ומראה הערב והבקר אשר נאמר אמת היא , ואם לא רמז החשבון הוא תלוי למה חזר וכפל אותו לומר אמת הוא , והחוזה נצטוה לסתום ולחתום הדבר ואף הוא לא נגלה בל' סתום וחתום ואנו נוחיל להבטחת מלכנו קץ אחר קץ ובעבור קץ הדורש נודע כי טעה במדרשיו , והבא אחריו יתור וידרוש דרך אחרת יש לפתור ערב ובקר בגי' ה' מאות ושבעי' וארבע ועוד אלפי' ושלש מאות הרי אלפים וח' מאות וע''ד : ונצדק קדש . יכופר עון ישראל לבטל גזרות מדרסן ומרפסן מאז גלו גלות ראשונה למצרים עד יגאלו ויושעו תשועת עולמים במלך משיחנו וחשבון זה כלה לסוף אל''ף ור''ץ מיום הוסר התמיד והוא שנאמר בסוף הספר ומעת הוסר התמיד כדי לתת שיקוץ שומ' ימים אלף ור''ץ יהיה ולא יותר שיבא המלך משיחנו ויסיר שקוץ השומם והתמיד הוסר ו' שנים לפני החורבן ב''ש והעמיד צלם בהיכל ויום י''ז בתמוז היה ששרף אפוסטמוס את התורה ובטל את התמיד והעמיד צלם בהיכל כמו ששנינו במסכת תענית , ושש שנים שכתבתי אין בידי ראיה מפורשת אך יש ראיה ששבוע שלם לא בטל התמיד לפני החורבן שכן ניבא דניאל על טיטוס ( לקמן ט' ) וחצי השבוע ישבית זבח ומנחה כלומר מקצת השבוע שלפני החורבן יבטלו הקרבנו' כך מפורש למטה בענין נחזור על הראשונו' כיצד מכוון חשבון ערב ובקר אלפי' ושלש מאות מיום רדת ישראל למצרים להיות כלה לסוף אלף ור''ץ ליום שהוסר התמיד , ר''י היו במצרים ד' מאות ושמונים מיום צאתם עד ויבן הבית ד' מאו' וי' היה הבית וע' שנה גלות בבל וד' מאות וך' בית שני תן עליהם אלף ור''ץ של קץ הימים הרי אלפים וח' מאות צא מהן ו' שנים שהוסר התמיד לפני החורבן שלא מנה הכתוב אלף ור''ץ אלא למעת הוסר התמיד הרי לך חשבון ערב ובוקר ואלפים וג' מאות עוד נוסף בחשבון אשרי המחכה ויגיע לקץ הימים מ''ה שנה יתרים על אלף ור''ץ יש לומר על חשבון הראשון יצא המלך המשיח ויחזור ויתכסה מהם אותם מ''ה שנים ורבי אליעזר הקליר יסד ( בסילוק יוצר של פרשת החדש ) ביסוד שירו שבועים ששה הרי מ''ב , וי''ל הג' שנים שלא באו לחשבון שבוע לא מנה ואני מצאתי כך במדרש רות שעתיד מלך המשיח להתכסות מ''ה שנים לאחר שיגלה ומביא ראיה מן המקראות הללו :
<b style="color: gray;">מצודת דוד</b> ויאמר אלי . עם כי שהמלאך שאל השיב אמריו אלי ואמר עד ערב בקר ר''ל עד הערב שנאמר בו והיה לעת ערב יהיה אור ( זכריה יד ) : אלפים ושלש מאות . והיא תהיה בשנת ב' אלפים ושלש מאות אבל לא ידענו מאיזה זמן מתחיל החשבון והוא סתום וחתום ובבוא המשיח ב''ב אז נדע ברור מוצא הדבר אשר רמוזה בו מאיזה זמן מתחיל חשבון הזה וכמ''ש בסוף הספר כי סתומים וחתומים הדברים עד עת קץ : ונצדק קדש . ואז עם קדש ימצא צדקה וחסד ותבוא הטובה המיועדת :
<h3>{טו}</h3>
וַיְהִ֗י בִּרְאֹתִ֛י אֲנִ֥י דָנִיֵּ֖אל אֶת־הֶחָז֑וֹן וָאֲבַקְשָׁ֣ה בִינָ֔ה וְהִנֵּ֛ה עֹמֵ֥ד לְנֶגְדִּ֖י כְּמַרְאֵה־גָֽבֶר׃
<b style="color: gray;">רש"י</b> ואבקשה בינה . הייתי מתאוה שיבינו לי מן השמים :
<b style="color: gray;">מצודת דוד</b> ואבקשה בינה . בקשתי להבין דבר החזון : כמראה גבר . כמראה איש והוא גבריאל האמור במקרא שלאחריו :
<h3>{טז}</h3>
וָאֶשְׁמַ֥ע קוֹל־אָדָ֖ם בֵּ֣ין אוּלָ֑י וַיִּקְרָא֙ וַיֹּאמַ֔ר גַּבְרִיאֵ֕ל הָבֵ֥ן לְהַלָּ֖ז אֶת־הַמַּרְאֶֽה׃
<b style="color: gray;">רש"י</b> בין אולי . בתוך הנהר : ויקרא . האדם : ויאמר . למלאך אתה גבריאל : הבן להלז את המראה . פרש לזה את החזון : להלז . לשון חשיבות כמו שקראו חמודות כל מקום שנא' הלז בעל צורה הוא ומכאן למדו באגדה יצחק נדמה לאביו בצלם ובדמות שנקרא האיש הלז בפ' ויהי כי זקן יצחק ויהי יוסף יפה תואר זהו הנוי המנוי בה' דברים שהאב זוכה לבנו :
<b style="color: gray;">מצודת דוד</b> בין אולי . הקול יוצא מבין מי נהר אולי ואמר אתה גבריאל הבן את המראה אל הזה ר''ל אל דניאל :
<h3>{יז}</h3>
וַיָּבֹא֙ אֵ֣צֶל עָמְדִ֔י וּבְבֹא֣וֹ נִבְעַ֔תִּי וָאֶפְּלָ֖ה עַל־פָּנָ֑י וַיֹּ֤אמֶר אֵלַי֙ הָבֵ֣ן בֶּן־אָדָ֔ם כִּ֖י לְעֶת־קֵ֥ץ הֶחָזֽוֹן׃
<b style="color: gray;">רש"י</b> לעת קץ . לימים רבים יהיה החזון הזה :
<b style="color: gray;">מצודת דוד</b> ויבוא . ובא גבריאל אצל מקום עמדו וכאשר בא חרדתי ונפלתי על פני מגודל החרדה : הבן בן אדם . אתה בן אדם תן דעתך להבין אמרי החזון אשר יהיה לעת קץ ר''ל בסוף ימי הגלות :
<b style="color: gray;">מצודת ציון</b> נבעתי . מל' בעתה וחרדה : כי לעת קץ . אשר לעת קץ :
<h3>{יח}</h3>
וּבְדַבְּר֣וֹ עִמִּ֔י נִרְדַּ֥מְתִּי עַל־פָּנַ֖י אָ֑רְצָה וַיִּ֨גַּע־בִּ֔י וַיַּֽעֲמִידֵ֖נִי עַל־עָמְדִֽי׃
<b style="color: gray;">רש"י</b> נרדמתי . ל' תנומה ושממון : על עמדי . על מעמד רגלי :
<b style="color: gray;">מצודת דוד</b> נרדמתי . בתרדמה של פחד : על פני . מושכב על פני ארצה : ויגע בי . כאדם הנוגע בחברו לעוררו מן השינה : ויעמידני . חיזק אותי בדברים לעמוד על עמדי ר''ל כמו שהייתי עומד בתחלה :
<b style="color: gray;">מצודת ציון</b> נרדמתי . מלשון תרדמה ושנה :
<h3>{יט}</h3>
וַיֹּ֙אמֶר֙ הִנְנִ֣י מוֹדִֽיעֲךָ֔ אֵ֥ת אֲשֶׁר־יִהְיֶ֖ה בְּאַחֲרִ֣ית הַזָּ֑עַם כִּ֖י לְמוֹעֵ֥ד קֵֽץ׃
<b style="color: gray;">רש"י</b> כי למועד קץ . כי הוא לזמן קץ ימים רבים :
<b style="color: gray;">מצודת דוד</b> באחרית הזעם . בסוף ימי הזעם הם ימי הגלות : כי למועד קץ . למועד זמן הגלות יהיה קץ ולא לעולם יקצוף :
<h3>{כ}</h3>
הָאַ֥יִל אֲשֶׁר־רָאִ֖יתָ בַּ֣עַל הַקְּרָנָ֑יִם מַלְכֵ֖י מָדַ֥י וּפָרָֽס׃
<b style="color: gray;">רש"י</b> מלכי מדי ופרס . ב' קרנים . שתי אומות מולכות כמו שפירשתי למעלה :
<b style="color: gray;">מצודת דוד</b> בעל הקרנים . בעל שתי קרנים : מלכי . ר''ל ירמז על שתי מלכיות והם מדי ופרס ומה שהיתה האחת גבוה מן השניה יורה כי מלכות פרס תהיה גדולה ממלכות מדי כי היא לא משלה רק שנה אחת ולזה עלתה הגבוהה באחרונה כי פרס תמשול אחר מדי ומ''ש ( לעיל פסוק ד' ) מנגח ימה וצפונה וכו' ולא אמר מזרחה כי ממזרח בא כמ''ש בו קורא ממזרח עיט ( ישעיה מו ) . וכל חיות וכו' . ירמז על כל מלכי האדמה :
<h3>{כא}</h3>
וְהַצָּפִ֥יר הַשָּׂעִ֖יר מֶ֣לֶךְ יָוָ֑ן וְהַקֶּ֤רֶן הַגְּדוֹלָה֙ אֲשֶׁ֣ר בֵּין־עֵינָ֔יו ה֖וּא הַמֶּ֥לֶךְ הָרִאשֽׁוֹן׃
<b style="color: gray;">רש"י</b> המלך הראשון . הוא אלכסנדרוס מוקדן שהרג את דריוש בן אסתר כמו שמצינו בספר יוסיפון :
<b style="color: gray;">מצודת דוד</b> מלך . ר''ל ירמז על מלך : הוא המלך הראשון . ירמוז על המלך הראשון והוא אלכסנדרוס מוקדן כי בא מפאת המערב והיה מתגבר מאוד בדרך מהלכו וכבש מלכים רבים במהירות רב ובא עד מדי ופרס וגבר עליהם והרג את מלכם :
<b style="color: gray;">מצודת ציון</b> והצפיר השעיר . כפל המלה בשמות נרדפים לתוספת ביאור :
<h3>{כב}</h3>
וְהַ֨נִּשְׁבֶּ֔רֶת וַתַּֽעֲמֹ֥דְנָה אַרְבַּ֖ע תַּחְתֶּ֑יהָ אַרְבַּ֧ע מַלְכֻי֛וֹת מִגּ֥וֹי יַעֲמֹ֖דְנָה וְלֹ֥א בְכֹחֽוֹ׃
<b style="color: gray;">רש"י</b> והנשברת . שראית שנשברה : ותעמודנה ארבע תחתיה . כמו שכתוב בספור החלום למעלה : ד' מלכיות , אשר יעמודנה מאותו גוי שחלק אלכסנדרוס מוקדן מלכותו במותו לארבע ילדים ויוסף קראם בספרו ארבע ראשי נמר ולא בני המלך היו : ולא בכחו . ולא יהיו האחרונים ככח המלך הראשון כי חלשים ממנו יהיו :
<b style="color: gray;">מצודת דוד</b> והנשברת . ומה שראית כי נשברה הקרן הגדולה ותעמודנה ארבע תחתיה ירמז על כי כאשר יתחזק אלכסנדרוס עד מאוד ימות הוא ובמקומו יעמדו ארבע מלכיות בארבע הרוחות והם רומא ומצרים וא ''י ופרס האמורים למעלה : מגוי יעמודנה . מלכי הארצות ההם יהיו מבני עמו : ולא בכוחו . לא יתחזקו בכוחו של אלכסנדרוס להתגבר כמוהו , או ר''ל שהמלכים ההם לא יהיו מבניו כי הבנים יקראו כח כמ''ש כחי וראשית אוני ( בראשית מט ) :
<h3>{כג}</h3>
וּֽבְאַחֲרִית֙ מַלְכוּתָ֔ם כְּהָתֵ֖ם הַפֹּשְׁעִ֑ים יַעֲמֹ֛ד מֶ֥לֶךְ עַז־פָּנִ֖ים וּמֵבִ֥ין חִידֽוֹת׃
<b style="color: gray;">רש"י</b> ובאחרית מלכותם כהתם הפושעים . כשיגיעו זמן שיתמו רשעי ישראל שבבית שני : יעמוד מלך עז פנים . הוא טיטוס :
<b style="color: gray;">מצודת דוד</b> כהתם הפושעים . כשיגיע הזמן להשלים ולכלות פושעי ישראל כשתתמלא הסאה : יעמוד . אז יעמוד מהם מלך עז פנים ויהיה מבין חידות כי ימצא בו הרבה חכמה והוא טיטוס הבא מרומא ועליו יורה קרן אחת מצעירה וכמ''ש על אדום הנה קטן נתתיך בגוים ( עובדיה א ) ועל רומא יאמר כי הרבה מבני אדום נתישבו בה ומלכו בתוכה ומ''ש ותגדל יתר וכו' כי התחזק ביותר על המצרים שהיא בדרומה של א''י ועל פרס שהיא במזרחה של א''י :
<b style="color: gray;">מצודת ציון</b> כהתם . מלשון תם והשלמה : עז פנים . חצוף :
<h3>{כד}</h3>
וְעָצַ֤ם כֹּחוֹ֙ וְלֹ֣א בְכֹח֔וֹ וְנִפְלָא֥וֹת יַשְׁחִ֖ית וְהִצְלִ֣יחַ וְעָשָׂ֑ה וְהִשְׁחִ֥ית עֲצוּמִ֖ים וְעַם־קְדֹשִֽׁים׃
<b style="color: gray;">רש"י</b> ועצם כחו . ולא בגבורה כי אם בחלקלקות כמו שמפורש בסוף הספר : ונפלאות ישחית . ובהפלא ופלא ישחית עובדי כוכבים : והצליח ועשה . חפצו : והשחית עצומים . השחית אומות רבות : ועם קדושים . ישראל המאמינים בתורה :
<b style="color: gray;">מצודת דוד</b> ועצם כחו . בכל עת יתחזק כחו ולא בעבור רוב כוחו כ''א בחלקלקות אמריו ותחבולות כמ''ש בו והחזיק מלכות בחלקלקות ( לקמן יא ) : ונפלאות ישחית . השחתות נפלאות ישחית והצליח במעשיו ועשה כל חפצו והשחית מלכים עצומים : ועם קדושים . הם ישראל :
<h3>{כה}</h3>
וְעַל־שִׂכְל֗וֹ וְהִצְלִ֤יחַ מִרְמָה֙ בְּיָד֔וֹ וּבִלְבָב֣וֹ יַגְדִּ֔יל וּבְשַׁלְוָ֖ה יַשְׁחִ֣ית רַבִּ֑ים וְעַ֤ל־שַׂר־שָׂרִים֙ יַעֲמֹ֔ד וּבְאֶ֥פֶס יָ֖ד יִשָּׁבֵֽר׃
<b style="color: gray;">רש"י</b> ועל שכלו והצליח מרמה בידו . ועל ידי שהוא משכיל בכל אשר יפנה ויצליח יחזיק במרמה שבידו : ובלבבו יגדיל . יתגאה : ובשלוה ישחית רבים . במרמה ובחלקלקות ישחית רבים היושבים אתו בברית ושלום : ועל שר שרים יעמוד . כלפי מעלה יטיח דברים זהו פירוש החלום הכתוב למעלה ( ועד שר הצבא הגדיל ) : ובאפס יד ישבר . ובאין כח ישבר ע''י יתוש חלש שבבריות שנכנס בחוטמו כמו ששנינו במסכת גיטין :
<b style="color: gray;">מצודת דוד</b> ועל שכלו . ובעבור רוב שכלו יצליח המרמה שבידו : ובלבבו יגדיל . בעבור זה יתגאה בלבבו וישחית רבים מהיושבים עמו בשלוה ובכריתת ברית : ועל שר שרים . יעמוד על השר שעל כל השרים ר''ל שחירף כלפי מעלה וכמ''ש רז''ל : ובאפס . מבלי יד אדם ימות כי מיתתו היתה ע''י יתוש אחת שנכנסה בחוטמו כמ''ש רז''ל :
<h3>{כו}</h3>
וּמַרְאֵ֨ה הָעֶ֧רֶב וְהַבֹּ֛קֶר אֲשֶׁ֥ר נֶאֱמַ֖ר אֱמֶ֣ת ה֑וּא וְאַתָּה֙ סְתֹ֣ם הֶֽחָז֔וֹן כִּ֖י לְיָמִ֥ים רַבִּֽים׃
<b style="color: gray;">רש"י</b> ומראה הערב והבקר . אשר נאמר לך בחלום העליון אמת הוא : ואתה סתום החזון . אל תפרשהו וסתמהו בלבך כי לימים רבים יבא :
<b style="color: gray;">מצודת דוד</b> ומראה וכו' . ואשר נאמר לך במראה עד ערב בקר אמת הוא כי כן יהיה : סתום החזון . ר''ל מה מהנבואה אשר היא לסוף ימים רבים סתום אותה בלבך ואל תגלה אף המעט אשר ידעת :
<b style="color: gray;">מצודת ציון</b> כי לימים רבים . אשר לימים רבים :
<h3>{כז}</h3>
וַאֲנִ֣י דָנִיֵּ֗אל נִהְיֵ֤יתִי וְנֶֽחֱלֵ֙יתִי֙ יָמִ֔ים וָאָק֕וּם וָאֶֽעֱשֶׂ֖ה אֶת־מְלֶ֣אכֶת הַמֶּ֑לֶךְ וָאֶשְׁתּוֹמֵ֥ם עַל־הַמַּרְאֶ֖ה וְאֵ֥ין מֵבִֽין׃
<b style="color: gray;">רש"י</b> נהייתי . לשון הוה ושבר כלומר נצטערתי על הפורענות הזה ונדכיתי : את מלאכת המלך . שהייתי ממונה על פקודת עבודת ממשלת מלכות בלשצר שמנהו נבוכדנצר אביו כמו שנאמר בתחילת הספר והשלטיה על כל מדינת בבל : ואשתומם על המראה . ואתבהל על החזון : ואין מבין . שאני משתומם כי הייתי לפני השרים מתחזק :
<b style="color: gray;">מצודת דוד</b> נהייתי . נשברתי ונעשיתי חולה כמה ימים מרוב החרדה ועכ''ז קמתי ועשיתי עבודת המלך אשר הוטל עלי מאז הפקיד אותי נ''נ כמ''ש למעלה : ואשתומם . הייתי מושתק ומתמה בעבור המראה ההיא אבל אין מי משרי המלך מבין בדבר כי התחזקתי בפניהם לבל ירגישו בי :
<b style="color: gray;">מצודת ציון</b> נהייתי . נשברתי וכן ושנתו נהיתה עליו ( לעיל ב' ) :
<h2>דניאל פרק-ט</h2>
<h3>{א}</h3>
בִּשְׁנַ֣ת אַחַ֗ת לְדָרְיָ֛וֶשׁ בֶּן־אֲחַשְׁוֵר֖וֹשׁ מִזֶּ֣רַע מָדָ֑י אֲשֶׁ֣ר הָמְלַ֔ךְ עַ֖ל מַלְכ֥וּת כַּשְׂדִּֽים׃
<b style="color: gray;">רש"י</b> בשנת אחת לדריוש בן אחשורוש . לא זהו אחשורוש שבימי המן כי הוא מלך פרס היה וזה דריוש המדי אשר הומלך על מלכות כשדים כשנהרג בלשצר כמו שכתוב למעלה ודריוש מדאה קבל מלכותא :
<b style="color: gray;">מצודת דוד</b> לדריוש בן אחשורוש . אין זה אחשורוש שהיה בימי המן כי דריוש בנו היה נקרא דריוש הפרסי וזהו דריוש המדי שלקח המלוכה אחרי מות בלשאצר כמ''ש למעלה ודריוש מדאה קבל מלכותא :
<h3>{ב}</h3>
בִּשְׁנַ֤ת אַחַת֙ לְמָלְכ֔וֹ אֲנִי֙ דָּֽנִיֵּ֔אל בִּינֹ֖תִי בַּסְּפָרִ֑ים מִסְפַּ֣ר הַשָּׁנִ֗ים אֲשֶׁ֨ר הָיָ֤ה דְבַר־יְהוָה֙ אֶל־יִרְמִיָ֣ה הַנָּבִ֔יא לְמַלֹּ֛אות לְחָרְב֥וֹת יְרוּשָׁלִַ֖ם שִׁבְעִ֥ים שָׁנָֽה׃
<b style="color: gray;">רש"י</b> בינותי בספרים . נסתכלתי בחשבונות : מספר השנים וגו' . הייתי מחשב חשבון השנים שהייתי סבור על מה שניבא ( ירמיה ט ) כי לפי מלאת לבבל ע' שנה אפקוד אתכם דמיתי שהפקידה הזאת היא בנין הבית ושבעים שנה כלים בשנת אחת לדריוש המדי משפשטה מלכות בבל יד על ישראל שכבש נבוכדנצר יהויקים להיות לו עבד והיא היתה שנה שניה למלכו' נבוכדנצר דאמר מר שנה ראשונה כבש נינוה שנה שני' עלה וכבש יהויקים צא וחשוב מאותה שנה ועד כאן ותמצאם , ואף במשנת סדר עולם נמצא החשבון הזה ושנינו שם בשנת מות בלשאצר הרי שבעים שנה מיום שמלך נבוכדנצר שבעים חסר אחת מיום שכבש יהויקים ועוד שנה אחת לבבל עמד דריוש והשלימה ובראותי כי עדיין אין הגאולה ממהרת לבא הבינותי ונתתי לב לספירת החשבון וידעתי שלא היה לי למנות לפי כבוש יהויקים אלא למלאות חרבות ירושלים כשימלאו שבעים שנה לגלות צדקיהו שבו חרבה ירושלים ועוד יש שמנה עשר לבא שהגלות הזאת היתה בי''ח שנה לכבוש יהויקים כמו ששנינו בסדר עולם גלו בז' גלו בח' גלו בי''ח גלו בי''ט ופירשו רז''ל במס' מגילה גלו גלות יכני' בשבעה לכבוש יהויקים שהוא שמנה לנבוכדנצר גלו בשנייה בשמנה עשרה לכיבוש יהויקים שהיא תשע עשרה לנבוכדנצר :
<b style="color: gray;">מצודת דוד</b> בשנת אחת . לפי שארכו הדברים בפסוק שלפניו לכן אמר שוב בשנת אחת וכן דרך המקרא : אני דניאל בינותי בספרים . כי מתחלה טעה בחשבון שבעים שנה שאמר ירמיה לפי מלאת לבבל שבעים שנה אפקוד אתכם וכו' ( ירמיה כט ) וחשב שגם בנין בה''מ וגאולה שלימה תהיה בכלות שבעים שנה להתפשטות מלכות בבל על ישראל מעת שכבש נ''נ את יהויקים בראשונה אבל בדברי המלאך האמור בסוף הענין נתוסף בו בינה במספר החשבון והשכיל לדעת כי מספר השנים אשר היה דבר ה' אל ירמיה שיבנה הבית בשניה ויהיה אז גאולה שלימה היא תהיה בעת ימולא שבעים שנה לחרבות ירושלים ר''ל מעת גלות צדקיה וכמו שהתחלת הפקידה אשר ישובו לארץ תהיה בכלות שבעים שנה מעת התחלת התפשטות בבל על ישראל כן סוף הגאולה ובנין בה''מ תהיה בכלות שבעים שנה מעת חורבן הבית והעיר מכל וכל :
<b style="color: gray;">מצודת ציון</b> בספרים . מלשון מספר וחשבון :
<h3>{ג}</h3>
וָאֶתְּנָ֣ה אֶת־פָּנַ֗י אֶל־אֲדֹנָי֙ הָֽאֱלֹהִ֔ים לְבַקֵּ֥שׁ תְּפִלָּ֖ה וְתַחֲנוּנִ֑ים בְּצ֖וֹם וְשַׂ֥ק וָאֵֽפֶר׃
<b style="color: gray;">מצודת דוד</b> ואתנה . ר''ל ומטרם בינותי בספרים עוד חשבתי שגם בנין בה''מ וגאולה שלימה תהיה בכלות שבעים שנה להתפשטות בבל על ישראל מעת שכבש נ''נ את יהויקים בראשונה והיא הלא היתה בשניה למלכות נ''נ והוא מלך מ''ה שנים א''כ נשארו עוד משנותיו מ''ד שנים וימי אויל מרודך בנו כ''ג שנים אלא שנבלעה שנה אחת בימי מלכות אביו כי עלתה לזה ולזה הרי א''כ ס''ו שנים וימי בלשאצר בנו ג' שנים הרי שבעים שנה חסר אחת א''כ בשנת אחת לדריוש מלאו שבעים שנה וכאשר ראיתי שאין גאולה שלמה ממשמשת לבוא שמתי פני כלפי המקום להתפלל על הדבר בחשבי שבעבור העון נתארך הקץ : ושק ואפר . בהתלבשות שק ובהתפלשות אפר דרך צער והכנעה :
<h3>{ד}</h3>
וָֽאֶתְפַּֽלְלָ֛ה לַיהוָ֥ה אֱלֹהַ֖י וָאֶתְוַדֶּ֑ה וָאֹֽמְרָ֗ה אָנָּ֤א אֲדֹנָי֙ הָאֵ֤ל הַגָּדוֹל֙ וְהַנּוֹרָ֔א שֹׁמֵ֤ר הַבְּרִית֙ וְֽהַחֶ֔סֶד לְאֹהֲבָ֖יו וּלְשֹׁמְרֵ֥י מִצְוֹתָֽיו׃
<b style="color: gray;">רש"י</b> ואתודה . על חטאת עמי : האל הגדול והנורא . ולא אמר גבור אמר עובדי כוכבים משתעבדים בבניו ואיה גבורותיו :
<b style="color: gray;">מצודת דוד</b> ואתודה . על העונות : הברית . הגמול שהבטיח בברית :
<b style="color: gray;">מצודת ציון</b> אנא . ענין לשון בקשה :
<h3>{ה}</h3>
חָטָ֥אנוּ וְעָוִ֖ינוּ (והרשענו) [הִרְשַׁ֣עְנוּ] וּמָרָ֑דְנוּ וְס֥וֹר מִמִּצְוֹתֶ֖ךָ וּמִמִּשְׁפָּטֶֽיךָ׃
<b style="color: gray;">רש"י</b> וסור . והלכנו הלוך וסור ממצותיך טילנ''ש בלע''ז :
<b style="color: gray;">מצודת דוד</b> וסור . והננו הולכים וסרים ממצותיך :
<h3>{ו}</h3>
וְלֹ֤א שָׁמַ֙עְנוּ֙ אֶל־עֲבָדֶ֣יךָ הַנְּבִיאִ֔ים אֲשֶׁ֤ר דִּבְּרוּ֙ בְּשִׁמְךָ֔ אֶל־מְלָכֵ֥ינוּ שָׂרֵ֖ינוּ וַאֲבֹתֵ֑ינוּ וְאֶ֖ל כָּל־עַ֥ם הָאָֽרֶץ׃
<b style="color: gray;">מצודת דוד</b> ואל כל עם הארץ . אשר ספו תמו ולא נשאר מי מבניהם :
<h3>{ז}</h3>
לְךָ֤ אֲדֹנָי֙ הַצְּדָקָ֔ה וְלָ֛נוּ בֹּ֥שֶׁת הַפָּנִ֖ים כַּיּ֣וֹם הַזֶּ֑ה לְאִ֤ישׁ יְהוּדָה֙ וּלְיוֹשְׁבֵ֣י יְרֽוּשָׁלִַ֔ם וּֽלְכָל־יִשְׂרָאֵ֞ל הַקְּרֹבִ֣ים וְהָרְחֹקִ֗ים בְּכָל־הָֽאֲרָצוֹת֙ אֲשֶׁ֣ר הִדַּחְתָּ֣ם שָׁ֔ם בְּמַעֲלָ֖ם אֲשֶׁ֥ר מָֽעֲלוּ־בָֽךְ׃
<b style="color: gray;">רש"י</b> לך אד' הצדקה . כלומר משפטיך ופורענות שהבאת עלינו הדין והצדק עמך : ולנו בושת הפנים . כדי אנו להתבייש על המאורע לנו כי אנחנו גרמנו לעצמנו : כיום הזה . כאשר אנחנו רואים היום :
<b style="color: gray;">מצודת דוד</b> לך . עמך הצדקה במה שנשאר בנו שארית : ולנו בושת הפנים . מה שאנו בגולה בושים וחפורים כאשר אנחנו היום הבושת תחשב לנו ולא למקום ב''ה כי לא קצרה ידו מפדות אבל עוננו גורמים : לאיש יהודה וכו' . לכולם תחשב בושת הפנים : הקרובים . אשר לא גלו למרחוק : במעלם . בעבור מעלם :
<b style="color: gray;">מצודת ציון</b> במעלם . ענין חטא ופשע :
<h3>{ח}</h3>
יְהוָ֗ה לָ֚נוּ בֹּ֣שֶׁת הַפָּנִ֔ים לִמְלָכֵ֥ינוּ לְשָׂרֵ֖ינוּ וְלַאֲבֹתֵ֑ינוּ אֲשֶׁ֥ר חָטָ֖אנוּ לָֽךְ׃
<b style="color: gray;">מצודת דוד</b> אשר חטאנו . על אשר חטאנו כי זה גרמה הגלות אשר היא לנו לבושת :
<h3>{ט}</h3>
לַֽאדֹנָ֣י אֱלֹהֵ֔ינוּ הָרַחֲמִ֖ים וְהַסְּלִח֑וֹת כִּ֥י מָרַ֖דְנוּ בּֽוֹ׃
<b style="color: gray;">רש"י</b> לאדני אלהינו הרחמים . שלא כלינו בעונותינו כי מרדנו בו :
<b style="color: gray;">מצודת דוד</b> לאד' וכו' . ר''ל בידו המה : כי מרדנו . לפי שמרדנו בו צריך להיות בידו הרחמים והסליחות כי בלעדם לא נוכל לעמוד :
<h3>{י}</h3>
וְלֹ֣א שָׁמַ֔עְנוּ בְּק֖וֹל יְהוָ֣ה אֱלֹהֵ֑ינוּ לָלֶ֤כֶת בְּתֽוֹרֹתָיו֙ אֲשֶׁ֣ר נָתַ֣ן לְפָנֵ֔ינוּ בְּיַ֖ד עֲבָדָ֥יו הַנְּבִיאִֽים׃
<h3>{יא}</h3>
וְכָל־יִשְׂרָאֵ֗ל עָֽבְרוּ֙ אֶת־תּ֣וֹרָתֶ֔ךָ וְס֕וֹר לְבִלְתִּ֖י שְׁמ֣וֹעַ בְּקֹלֶ֑ךָ וַתִּתַּ֨ךְ עָלֵ֜ינוּ הָאָלָ֣ה וְהַשְּׁבֻעָ֗ה אֲשֶׁ֤ר כְּתוּבָה֙ בְּתוֹרַת֙ מֹשֶׁ֣ה עֶֽבֶד־הָֽאֱלֹהִ֔ים כִּ֥י חָטָ֖אנוּ לֽוֹ׃
<b style="color: gray;">רש"י</b> ותתך עלינו . ותגיע עלינו כמו לא נתך ארצה ( שמות ט ) ותרגם אונקלוס לא מטאת לארעה : האלה והשבועה . אלות הברית אשר השבעתנו בחורב והיה אם לא תשמעו וגומר , כל הקללות הכתובות שם :
<b style="color: gray;">מצודת דוד</b> וסור . והיו הולכים וסרים : ותתך . נשפך עלינו האלה ועונש בטול השבועה אשר נשבענו על קבלת התורה : כי חטאנו לו . לפי שחטאנו לו :
<b style="color: gray;">מצודת ציון</b> ותתך . ענין יציקה והרקה כמו ומטר לא נתך ארצה ( שמות ט ) : האלה . הקללה :
<h3>{יב}</h3>
וַיָּ֜קֶם אֶת־(דבריו) [דְּבָר֣וֹ ׀] אֲשֶׁר־דִּבֶּ֣ר עָלֵ֗ינוּ וְעַ֤ל שֹֽׁפְטֵ֙ינוּ֙ אֲשֶׁ֣ר שְׁפָט֔וּנוּ לְהָבִ֥יא עָלֵ֖ינוּ רָעָ֣ה גְדֹלָ֑ה אֲשֶׁ֣ר לֹֽא־נֶעֶשְׂתָ֗ה תַּ֚חַת כָּל־הַשָּׁמַ֔יִם כַּאֲשֶׁ֥ר נֶעֶשְׂתָ֖ה בִּירוּשָׁלִָֽם׃
<b style="color: gray;">רש"י</b> כאשר נעשתה בירושלים . חרב הרג ושרפת העיר ונשים ענו ושבו בקולרין :
<h3>{יג}</h3>
כַּאֲשֶׁ֤ר כָּתוּב֙ בְּתוֹרַ֣ת מֹשֶׁ֔ה אֵ֛ת כָּל־הָרָעָ֥ה הַזֹּ֖את בָּ֣אָה עָלֵ֑ינוּ וְלֹֽא־חִלִּ֜ינוּ אֶת־פְּנֵ֣י ׀ יְהוָ֣ה אֱלֹהֵ֗ינוּ לָשׁוּב֙ מֵֽעֲוֹנֵ֔נוּ וּלְהַשְׂכִּ֖יל בַּאֲמִתֶּֽךָ׃
<b style="color: gray;">רש"י</b> כאשר כתוב בתורת משה . רמז שהעיד בנו שאם נעבור על השבועה תבא עלינו כל הרעה הזאת :
<b style="color: gray;">מצודת דוד</b> כאשר כתוב וכו' . כמו שכתוב כן הביא : ולא חלינו . בעוד היינו בירושלים כאשר שמענו הנביאים מנבאים על הרעה לא חלינו לה' : ולהשכיל באמתך . לדעת ולהתבונן שאתה אל אמת :
<b style="color: gray;">מצודת ציון</b> חלינו . ענין תפלה כמו ויחל משה ( שם לב ) :
<h3>{יד}</h3>
וַיִּשְׁקֹ֤ד יְהוָה֙ עַל־הָ֣רָעָ֔ה וַיְבִיאֶ֖הָ עָלֵ֑ינוּ כִּֽי־צַדִּ֞יק יְהוָ֣ה אֱלֹהֵ֗ינוּ עַל־כָּל־מַֽעֲשָׂיו֙ אֲשֶׁ֣ר עָשָׂ֔ה וְלֹ֥א שָׁמַ֖עְנוּ בְּקֹלֽוֹ׃
<b style="color: gray;">רש"י</b> וישקוד . וימהר : כי צדיק . כי הדין עמו ורבותי' פי' צדיק הקב''ה וצדקה היא עלינו שמיהר והקדים שתי שנים למנין ונושנתם כדי שלא תתקיים בנו כי אבד תאבדון ונושנתם בגי' שמונה מאות וחמשים ושתים והם גלו לסוף ח' מאות וחמשים לביאתם לארץ :
<b style="color: gray;">מצודת דוד</b> וישקוד . מיהר על הרעה ללכת והביאה עלינו ר''ל מיהר להביא גולה אחר גולה והם גלות יהויקים ויכניה וצדקיה : כי צדיק ה' . ר''ל ולא לעול תחשב לו כי באמת צדיק הוא על כל מעשה הגלות אשר עשה לנו אבל אנחנו לא שמענו בקולו לקחת מוסר כאשר ראינו שיד ה' נגעה בנו בגלות הראשון ולזה הביא גם את השני גם את השלישי :
<b style="color: gray;">מצודת ציון</b> וישקד . ענין מהירות כמו כי שוקד אני ( ירמיה א ) :
<h3>{טו}</h3>
וְעַתָּ֣ה ׀ אֲדֹנָ֣י אֱלֹהֵ֗ינוּ אֲשֶׁר֩ הוֹצֵ֨אתָ אֶֽת־עַמְּךָ֜ מֵאֶ֤רֶץ מִצְרַ֙יִם֙ בְּיָ֣ד חֲזָקָ֔ה וַתַּֽעַשׂ־לְךָ֥ שֵׁ֖ם כַּיּ֣וֹם הַזֶּ֑ה חָטָ֖אנוּ רָשָֽׁעְנוּ׃
<b style="color: gray;">רש"י</b> ועתה אד' אלהינו . מתודים אנחנו כי חטאנו ורשענו :
<b style="color: gray;">מצודת דוד</b> ועתה וכו' . חוזר הוא על סוף המקרא לומר אבל עתה ה' וכו' הננו שבים ומתודים לומר חטאנו רשענו : ותעש לך שם . להיות מפורסם בעולם עי''ז כאשר אתה היום נודע ומפורסם :
<h3>{טז}</h3>
אֲדֹנָ֗י כְּכָל־צִדְקֹתֶ֙ךָ֙ יָֽשָׁב־נָ֤א אַפְּךָ֙ וַחֲמָ֣תְךָ֔ מֵעִֽירְךָ֥ יְרוּשָׁלִַ֖ם הַר־קָדְשֶׁ֑ךָ כִּ֤י בַחֲטָאֵ֙ינוּ֙ וּבַעֲוֹנ֣וֹת אֲבֹתֵ֔ינוּ יְרוּשָׁלִַ֧ם וְעַמְּךָ֛ לְחֶרְפָּ֖ה לְכָל־סְבִיבֹתֵֽינוּ׃
<b style="color: gray;">רש"י</b> לחרפה . לגדוף : לכל סביבותינו . לכל שכנינו כולם מחרפים אותנו :
<b style="color: gray;">מצודת דוד</b> ככל צדקותיך . כפי דרך צדקותיך : כי בחטאינו וכו' . ר''ל לא מקוצר ידך המה לחרפה רק בעבור כי אנפת בנו בחטאינו וכו' לזה ירושלים ועמך לחרפה וכאשר ישוב אפך לא נהיה עוד לחרפה : לכל סביבותינו . כולם מחרפים אותנו :
<h3>{יז}</h3>
וְעַתָּ֣ה ׀ שְׁמַ֣ע אֱלֹהֵ֗ינוּ אֶל־תְּפִלַּ֤ת עַבְדְּךָ֙ וְאֶל־תַּ֣חֲנוּנָ֔יו וְהָאֵ֣ר פָּנֶ֔יךָ עַל־מִקְדָּשְׁךָ֖ הַשָּׁמֵ֑ם לְמַ֖עַן אֲדֹנָֽי׃
<b style="color: gray;">רש"י</b> למען אד' . למען שם הקדוש הנקרא על ב''ה שנאמר מקדש ה' כוננו ידך ( שם טו ) :
<b style="color: gray;">מצודת דוד</b> והאר פניך . פנה אליה בפנים מאירות ושוחקות והוא ענין מליצה : למען אד' . ר''ל למענך ה' לבל יאמרו העמים מבלי יכולת וכו' :
<h3>{יח}</h3>
הַטֵּ֨ה אֱלֹהַ֥י ׀ אָזְנְךָ֮ וּֽשֲׁמָע֒ (פקחה) [פְּקַ֣ח] עֵינֶ֗יךָ וּרְאֵה֙ שֹֽׁמְמֹתֵ֔ינוּ וְהָעִ֕יר אֲשֶׁר־נִקְרָ֥א שִׁמְךָ֖ עָלֶ֑יהָ כִּ֣י ׀ לֹ֣א עַל־צִדְקֹתֵ֗ינוּ אֲנַ֨חְנוּ מַפִּילִ֤ים תַּחֲנוּנֵ֙ינוּ֙ לְפָנֶ֔יךָ כִּ֖י עַל־רַחֲמֶ֥יךָ הָרַבִּֽים׃
<b style="color: gray;">רש"י</b> וראה שוממותינו . ושיממות העיר אשר נקר' שמך עליה כי לא על משענת צדקותינו אנחנו מפילים תחנונינו להטיב לנו כי על רחמיך באנו :
<b style="color: gray;">מצודת דוד</b> ושמע . תפלתי : והעיר . שוממות העיר : על צדקותינו . על בטחון צדקותינו : על רחמיך . על בטחון רחמיך הרבים :
<b style="color: gray;">מצודת ציון</b> פקח . פתח :
<h3>{יט}</h3>
אֲדֹנָ֤י ׀ שְׁמָ֙עָה֙ אֲדֹנָ֣י ׀ סְלָ֔חָה אֲדֹנָ֛י הַֽקֲשִׁ֥יבָה וַעֲשֵׂ֖ה אַל־תְּאַחַ֑ר לְמַֽעֲנְךָ֣ אֱלֹהַ֔י כִּֽי־שִׁמְךָ֣ נִקְרָ֔א עַל־עִירְךָ֖ וְעַל־עַמֶּֽךָ׃
<b style="color: gray;">רש"י</b> אד' שמעה . אל תחנונינו : אד' סלחה . לחטאתינו : אד' הקשיבה . אזנך לצעקתינו : ועשה . את בקשתינו ואל תאחר :
<b style="color: gray;">מצודת דוד</b> שמעה . את תפלתי : סלחה . לעונינו : ועשה . ר''ל מלא משאלותי ואל תאחר זמן הגאולה : כי שמך וכו' . לומר עיר אלהים וכן אלהי ישראל ואין זו כבודך לעזבם ביד העכו''ם :
<b style="color: gray;">מצודת ציון</b> הקשיבה . ענין שמיעה : תאחר . מל' איחור והעכבה :
<h3>{כ}</h3>
וְע֨וֹד אֲנִ֤י מְדַבֵּר֙ וּמִתְפַּלֵּ֔ל וּמִתְוַדֶּה֙ חַטָּאתִ֔י וְחַטַּ֖את עַמִּ֣י יִשְׂרָאֵ֑ל וּמַפִּ֣יל תְּחִנָּתִ֗י לִפְנֵי֙ יְהוָ֣ה אֱלֹהַ֔י עַ֖ל הַר־קֹ֥דֶשׁ אֱלֹהָֽי׃
<b style="color: gray;">רש"י</b> על הר קדש אלהי . בעד הר בית אלהים שיבנה :
<b style="color: gray;">מצודת דוד</b> ועוד וכו' . ר''ל מלבד הדברים הנאמרים פה הייתי מדבר ומתפלל עוד בדברים אחרים והייתי מתודה וכו' : על הר . בעבור הר הקדש של אלהי והוא בה''מ :
<h3>{כא}</h3>
וְע֛וֹד אֲנִ֥י מְדַבֵּ֖ר בַּתְּפִלָּ֑ה וְהָאִ֣ישׁ גַּבְרִיאֵ֡ל אֲשֶׁר֩ רָאִ֨יתִי בֶחָז֤וֹן בַּתְּחִלָּה֙ מֻעָ֣ף בִּיעָ֔ף נֹגֵ֣עַ אֵלַ֔י כְּעֵ֖ת מִנְחַת־עָֽרֶב׃
<b style="color: gray;">רש"י</b> בתחילה . בימי בלשצר כמו שכתוב למעלה : מועף ביעף . היה מועף אלי בפריחה ובטיסה :
<b style="color: gray;">מצודת דוד</b> ועוד אני מדבר . בעוד שהייתי מדבר בתפלה : בחזון בתחלה . בהחזון הנראה לי בשנת שלש לבלשאצר כי בשנת אחת לבלשאצר ראה בחלום מה שראה : מועף ביעף . פרח בפריחה ונגע אלי בעת זמן הקרבת מנחת הערב והוא תמיד של בין הערבים :
<b style="color: gray;">מצודת ציון</b> מועף ביעף . מל' עפיפה ופריחה : מנחת ערב . תשורת ערב :
<h3>{כב}</h3>
וַיָּ֖בֶן וַיְדַבֵּ֣ר עִמִּ֑י וַיֹּאמַ֕ר דָּנִיֵּ֕אל עַתָּ֥ה יָצָ֖אתִי לְהַשְׂכִּילְךָ֥ בִינָֽה׃
<b style="color: gray;">רש"י</b> ויבן . ויבינני :
<b style="color: gray;">מצודת דוד</b> ויבן . הבן אותי : יצאתי . מן השמים : להשכילך . להשכיל אותך הבנת הדבר בענין זמן הגאולה :
<h3>{כג}</h3>
בִּתְחִלַּ֨ת תַּחֲנוּנֶ֜יךָ יָצָ֣א דָבָ֗ר וַאֲנִי֙ בָּ֣אתִי לְהַגִּ֔יד כִּ֥י חֲמוּד֖וֹת אָ֑תָּה וּבִין֙ בַּדָּבָ֔ר וְהָבֵ֖ן בַּמַּרְאֶֽה׃
<b style="color: gray;">רש"י</b> בתחילת תחנוניך יצא דבר . אמת מאת הקב''ה אלי להגיד לך : כי חמודות אתה . דברי חמד יש לך להקב''ה : ובין בדבר . ותן לב להבין בדבר :
<b style="color: gray;">מצודת דוד</b> בתחלת . בעת התחלת לחנן יצא דבר ה' ללכת להגיד לך והנה באתי אני להגיד . כי חמודות . על שאתה בעל מעלות חמודות לזה שלח ה' להגיד לך : ובין בדבר . תן דעתך להבין בדבר וחזר לזרזו ואמר הבן במראה הנבואה הזאת :
<h3>{כד}</h3>
שָׁבֻעִ֨ים שִׁבְעִ֜ים נֶחְתַּ֥ךְ עַֽל־עַמְּךָ֣ ׀ וְעַל־עִ֣יר קָדְשֶׁ֗ךָ לְכַלֵּ֨א הַפֶּ֜שַׁע (ולחתם) [וּלְהָתֵ֤ם] (חטאות) [חַטָּאת֙] וּלְכַפֵּ֣ר עָוֹ֔ן וּלְהָבִ֖יא צֶ֣דֶק עֹֽלָמִ֑ים וְלַחְתֹּם֙ חָז֣וֹן וְנָבִ֔יא וְלִמְשֹׁ֖חַ קֹ֥דֶשׁ קָֽדָשִֽׁים׃
<b style="color: gray;">רש"י</b> שבועים שבעים נחתך . על ירושלים מיום חורבן ראשון בימי צדקיהו עד שיהיה בשניה : לכלא הפשע ולהתם חטאת . שיקבלו ישראל את גמר פורענותם בגלות טיטוס ושעבוד וכדי שיכלו פשעיהם ויתמו חטאתם ויתכפר עונותם כדי להביא עליהם צדק עולמים : ולמשוח ( עליהם ) קדש קדשים . הארון והמזבחות וכלי הקודש שיבואו להם ע''י מלך המשיח . ומנין שבועים ארבע מאות ותשעים שנה , גלות בבל ע' ובית שני ת''ך :
<b style="color: gray;">מצודת דוד</b> שבועים שבעים . שבעים שמטות שנים נגזר על עמך וכו' ר''ל המקום גזר שתהיה חורבן בית השני בכלות שבעים שמטות מחורבן הראשון והם במספר שנים ארבע מאות ותשעים וכן היה כי בכלות ע' שנה מחורבן בית הראשון נבנה השני ועמד ת''כ שנה הרי בין הכל ת''ץ שנה : לכלא הפשע . בחורבן בית השני ובקושי הגולה יכלה הפשע ויתמו החטאות כי ימורק הכל ויכופר העון ויהיה זה סיבה להביא צדק עולמים והוא משיח צדקנו אשר ימלוך לעולמים : ולחתום חזון ונביא . להיות נגמר דברי חזון ונביא ר''ל להתקיים כל היעודים והבשורות אשר נבאו כל הנביאים : ולמשוח קדש קדשים . להיות קדש הקדשים בגדולה מרובה כי אז יהיה גדול כבוד הבית :
<b style="color: gray;">מצודת ציון</b> שבועים . שמטות משבע שנים : נחתך . נגזר כי שניהם הם מענין כריתה : ולהתם . מל' תם והשלמה : ולחתום . ענין גמר ובדרז''ל כל חותמי ברכות ( ברכות סג ) וכן ועל החתום ( נחמיה י ) כי דרך לרשום כ''א שמו אחר גמר הכתב : ולמשוח . ענין גדולה כמו למשיחי לכורש ( ישעיה מה ) ולזה קראו גם כאן משיח נגיד :
<h3>{כה}</h3>
וְתֵדַ֨ע וְתַשְׂכֵּ֜ל מִן־מֹצָ֣א דָבָ֗ר לְהָשִׁיב֙ וְלִבְנ֤וֹת יְרֽוּשָׁלִַ֙ם֙ עַד־מָשִׁ֣יחַ נָגִ֔יד שָׁבֻעִ֖ים שִׁבְעָ֑ה וְשָׁבֻעִ֞ים שִׁשִּׁ֣ים וּשְׁנַ֗יִם תָּשׁוּב֙ וְנִבְנְתָה֙ רְח֣וֹב וְחָר֔וּץ וּבְצ֖וֹק הָעִתִּֽים׃
<b style="color: gray;">רש"י</b> ותדע ותשכל מן מוצא דבר . מתוך מוצא דבר זה שיצא בתחלת תחנוניך להגיד לך תדע להשכיל להשיב ולבנות ירושלים : עד משיח נגיד . זמן תנתן מיום החורבן עד בא כרש מלך פרס שאמר הקב''ה עליו שהוא ישוב ויבנה עירו וקראו משיחו ונגידו שנא' כה אמר ה' למשיחו לכורש וגו' הוא יבנה עירי וגלותי ישלח וגו' : שבועים שבעה . שבע שמטות שלימות יהיו בגולה קודם שיבא כורש ועוד היו יותר שלש שנים אלא מתוך שלא שלמה השבוע לא נמנה בשנת אחת לדריוש המדי שהיה דניאל עומד בה כשנא' לו החזון הזה כלו שבעים לכבוש יהויקים צא מהן י''ח שנה שקדמה כבוש יהויקים לחורבות ירושלים נשארו נ''ב שנה היא ששנו רבותינו נ''ב שנה לא עבר איש ביהוד' הם נ''ב שנה אשר מיום החורבן עד שחזרו בימי כורש הרי ז' שמיטות ושלש שנים : ושבועים ששים ושנים תשוב ונבנתה . העיר ברחובתיה ובחריצותיה : וחרוץ . הם חריצים שעושין סביב החומה לחזוק העיר שקורין קאבה בלע''ז : ובצוק העתים . ואותן העתים יהיו בצוק ובצרה כי בשעבוד מלכי פרס ועובדי כוכבים יהיו מטריחים עליהם בשעבוד קשה ואע''פ שהם ס''ב שבועים ועוד ארבע שנים שנותרו מן השבוע השמיני' שהיתה תחלתו נבלעת ג' שנים בתוך נ''ב של המשך הגולה לא נמנו כאן אותן ד' שנים לפי שלא מנה כאן אלא שבועים והרי אתה מוצא שמתחילה התחיל למנות שבועים ע' , ובסוף כשפירש עתיהם ומשפטיהם לא מנה אלא ס''ט , אלא שבוע א' נחלק מקצתו לכאן ומקצתו לכאן והוא לא הזכיר אלא השבועים השלמים : ובצוק העתים . בצוקה יהיו אותן העתים :
<b style="color: gray;">מצודת דוד</b> מן מוצא דבר . ממה שיוצא ומובן מזה הדבר תדע ותשכיל עת בא להשיב ולבנות את ירושלים בגאולה שלימה ותבין כי טעית בחשבונך ועדיין לא באה העת : עד משיח נגיד . ר''ל כי מספר של שבעה השמטות האלה בחשבון הזה נגזר לחלק עד משיח נגיד ר''ל מן החורבן עד משיח נגיד הוא כורש יהיה מספר שבע שמטות שלימות אבל השמינית לא שלמה : ושבועים ששים ושנים תשוב וכו' . ואח''ז תשוב להיות בנוים משך זמן ס''ב ( ועל שלא נשלמה לא זכר אף השנים ) שמטות שלימות מלבד השנים אשר לא באו לכלל שמטה ומן מוצא הדבר ההוא הנה תוכל להשכיל לדעת אשר עדיין לא בא העת כי מספר שבעים שנה שאמר ירמיה לפי מלאת לבבל היא על התחלת הפקידה והנה היא תחשב מהתחלת התפשטות בבל על ישראל מעת שכבש נ''נ את יהויקים בראשונה אבל סוף הגאולה ובנין בה''מ תהיה בכלות ע' שנה מגלות צדקיה וחורבן הבית כי אם כן היא עולה החשבון יפה שהרי גלות צדקיה היתה בסוף שנת י''ט לנ''נ והוא מלך מ''ה שנים ונשארו א''כ משנותיו כ''ו שנים ימי אויל מרודך בנו כ''ג אלא שנבלעה שנה אחת כמ''ש למעלה הרי א''כ מ''ח ימי בלשאצר בנו ג' הרי נ''א ימי דריוש המדי שנה אחת הרי נ''ב א''כ מהחורבן ועד כורש המולך אחר דריוש לא נשלם רק שבעה שמטות ונכנס שלשה שנים בהשמטה השמינית ובהשנה הראשונה לכורש עלו לירושלים והתחילו לבנותה ועמדה כך ח''י שנה עד השנה הראשונה לדריוש הפרסי והבית לא נבנה עד השנה השניה ועמדה ת''כ שנה א''כ מבנין ירושלים עד החורבן תל''ח שנה והם במספר ס''ב שמטות שלימות ועוד ארבעה שנים אשר לא באו לכלל שמטה ( ולכן לא זכר אף השנים ) והרי בין הכל שבעים שמטות וכמו החשבון האמור עד משיח נגיד יוחשב מגלות צדקיה כן חשבון של גאולה שלימה ובנין בה''מ יש לחשוב שבעים שנה מגלות צדקיה ולא נשלמו עד השנה האחת לדריוש הפרסי כי כשמת דריוש המדי היה נ''ב שנה מגלות צדקיה כאשר אמרנו צא וחשוב ימי כורש ג' הרי נ''ה ימי אחשורוש י''ד הרי ס''ט א''כ בשנה האחת לבנו דריוש הפרסי נשלמו שבעים שנה ובשניה לדריוש היה גאולה שלימה והתחילו לבנות הבית וכמ''ש בשנת שתים לדריוש וכו' ויבואו ויעשו מלאכה בבית ה' ( חגי א ) ומ''ש ובשנת אחת לכורש לכלות דבר ה' בפי ירמיה וכו' ( דה''ב לו ) כי פקידה בעלמא אשר חזרו ישראל לארצם בפקודת כורש כמ''ש שם היא היתה בכלות שבעים שנה מגלות יהויקים שהם נ''ב שנה מגלות צדקיה אבל גאולה שלימה יחשב שבעים שנה מגלות צדקיה כאשר אמרנו אבל אם יוחשב אף לגאולה שלימה ובנין בה''מ מכבוש יהויקים בראשונה בכלות שבעים שנה ממנה א''כ אין כאן חשבון כלל מגלות צדקיהו וא''כ גם החשבון האמור עד משיח נגיד מהראוי ג''כ לחשוב מכבוש יהויקים בראשונה ויעלה א''כ לעשר שמיטות וממשיח נגיד עד חורבן בית שני לא יהיה כ''א ס' שמטות להיות בין הכל ע' שמטות ולא כן נאמר ונגזר כי עד משיח נגיד לא יעלה אף לשמנה שלימות ומשם עד החורבן עולה אף יותר מס''ב שמטות וא''כ מזה ישכיל שטעה בחשבון ומוסב למעלה לתחילת הענין לומר ע''י דברי המלאך בינותי בספרים מספר וכו' למלאות לחרבות ירושלים ע' שנה הוא גלות צדקיה וחורבן הבית : רחוב וחרוץ . רחוב העיר תהיה בנויה וחפירה סביב לה כדרך העושין לעיר מבצר : ובצוק העתים . זמן עמידת הבית השני תהיה בצוקה כי ימשלו בהם פרס ויון ורומי :
<b style="color: gray;">מצודת ציון</b> וחרוץ . ענין חפירה ובדרז''ל חריצים ונעיצים ( חולין סז ) : ובצוק . מלשון צוקה וצרה :
<h3>{כו}</h3>
וְאַחֲרֵ֤י הַשָּׁבֻעִים֙ שִׁשִּׁ֣ים וּשְׁנַ֔יִם יִכָּרֵ֥ת מָשִׁ֖יחַ וְאֵ֣ין ל֑וֹ וְהָעִ֨יר וְהַקֹּ֜דֶשׁ יַ֠שְׁחִית עַ֣ם נָגִ֤יד הַבָּא֙ וְקִצּ֣וֹ בַשֶּׁ֔טֶף וְעַד֙ קֵ֣ץ מִלְחָמָ֔ה נֶחֱרֶ֖צֶת שֹׁמֵמֽוֹת׃
<b style="color: gray;">רש"י</b> ואחרי . אותן שבועים : יכרת משיח . יהרג אגריפס מלך יהודה שהי' מושל בימי החורבן : ואין לו . כמו ואיננו : משיח . אינו אלא ל' שר וגדול : והעיר והקדש . והעיר והמקדש : ישחית עם נגיד הבא . עליהם הוא טיטוס ואוכלוסיו : וקצו בשטף . וסופו לקללה ואבדון שישטיף כח מלכותו ע''י משיח : ועד קץ מלחמ' . גוג תהא העיר : נחרצת שוממות . חרץ של שוממות :
<b style="color: gray;">מצודת דוד</b> ששים ושנים . ולא חש למנות עוד ד' השנים וכמ''ש למעלה לפי שאין בהם שמטה שלימה : יכרת משיח . זה אגריפס המלך אשר יומת בעת החורבן : ואין לו . אין לו עוד בעולם והוא כפל ענין במ''ש : והקודש . המקדש : עם נגיד . עמו של הנגיד הבא על ירושלים והוא טיטוס : וקצו בשטף . אבל סופו של העם ההוא לכליון ברב שטף אף הבאה ע''י המשיח : ועד קץ מלחמה . המלחמה שתהיה בסוף כל המלחמות והיא מלחמת גוג : נחרצת שוממות . תהיה העיר ירושלים נכרתת בכריתת שממון :
<b style="color: gray;">מצודת ציון</b> בשטף . הוא לשון מושאל משטיפת מרוצת המים : נחרצת . ענין כריתה וחתוך וכן כי כלה ונחרצה ( ישעיה י' ) :
<h3>{כז}</h3>
וְהִגְבִּ֥יר בְּרִ֛ית לָרַבִּ֖ים שָׁב֣וּעַ אֶחָ֑ד וַחֲצִ֨י הַשָּׁב֜וּעַ יַשְׁבִּ֣ית ׀ זֶ֣בַח וּמִנְחָ֗ה וְעַ֨ל כְּנַ֤ף שִׁקּוּצִים֙ מְשֹׁמֵ֔ם וְעַד־כָּלָה֙ וְנֶ֣חֱרָצָ֔ה תִּתַּ֖ךְ עַל־שֹׁמֵֽם׃
<b style="color: gray;">רש"י</b> והגביר ברית לרבים שבוע אחד . לרבים לשרים כמו וכל רבי המלך בס' ירמיה נ''ב : והגביר . טיטוס ברית לשרי ישראל : שבוע אחד . יבטיחם בהגברת ברית ושלוה עד ז' שנים ובתוך השבוע יפר את בריתו : ישבית זבח ומנחה . וזהו שאמר בחזיון הראשון ובשלוה ישחית רבים מתוך ברית שלוה ישחיתם : ועל כנף שקוצים משומם . כנוי של גנאי עכו''ם הוא כלומר ועל מושב גובה בין שקוצים ותיעוב יניח את השומם את העכו''ם שהיא נאלמת כאבן דומם : כנף . ל' גובה ככנף עוף הפורח : ועד כלה ונחרצה תתך על שומם . ותתקיים ממשלת השקץ עד יום אשר תתך עלי' כלה ונחרצה הנגזור עליה בימי מלך המשיח : תתך על שומם . תגיח ותרד כליון תרוץ על העכו''ם ועל עובדיה :
<b style="color: gray;">מצודת דוד</b> והגביר ברית . מתחלה יגביר ויחזק מלך רומי כריתת ברית לשרי ישראל על משך זמן שמטה אחת : וחצי השבוע . אבל יפר הברית בחצי השבוע ויבא על ירושלים ויבטל מבית ה' זבח ומנחה : ועל כנף . ר''ל בגובה המעלה כהעוף הזה אשר יפרוש כנפיו לעוף למעלה והוא ענין מליצה : שקוצים משומם . תהיה העכו''ם המשוקצת והנאלמה כאבן דומם : ועד כלה . בגבהי המעלה תהיה עד אשר תתך הכליון והכריתה על העכו''ם ההיא הנאלמה ור''ל בבת אחת תכלה ולא מעט מעט :
<b style="color: gray;">מצודת ציון</b> לרבים . לשרים כמו ורבי המלך ( ירמיה מ''א ) : משומם . משותק ונאלם : תתך . ענין יציקה והרקה :
<h2>דניאל פרק-י</h2>
<h3>{א}</h3>
בִּשְׁנַ֣ת שָׁל֗וֹשׁ לְכ֙וֹרֶשׁ֙ מֶ֣לֶךְ פָּרַ֔ס דָּבָר֙ נִגְלָ֣ה לְדָֽנִיֵּ֔אל אֲשֶׁר־נִקְרָ֥א שְׁמ֖וֹ בֵּלְטְשַׁאצַּ֑ר וֶאֱמֶ֤ת הַדָּבָר֙ וְצָבָ֣א גָד֔וֹל וּבִין֙ אֶת־הַדָּבָ֔ר וּבִ֥ינָה ל֖וֹ בַּמַּרְאֶֽה׃
<b style="color: gray;">רש"י</b> וצבא גדול . ולזמן ארוך יבא : ובין את הדבר . ולהבין את הדבר נגלה לי את החזון : ובינה לו במראה . ולהבינה לו במראה ואין התיבה הזאת שם דבר כמו אם ידעת בינה ( איוב לח ) אלא ה''א יתירה והוא כמו בינה הגיגי ( תהלים ה ) לפיכך הטעם למעלה בבי''ת ופירושה כמו הבן : הייתי מתאבל . כשראה שביטל כורש מלאכת הבית שצוה להתחיל וחזר בו ע''פ כתב צרי יהודה ובנימין רחום בעל טעם ושמשי ספרא כמו שכתוב בספר עזרא :
<b style="color: gray;">מצודת דוד</b> דבר . ר''ל דבר נבואה : ואמת הדבר . ר''ל נגלה לו אמיתת הדבר כפי מה שהוא לא ברמז וחידות : וצבא גדול . גם נגלה אליו צבא גדול של מלאכי מעלה : ובין את הדבר . ר''ל וכדי להבין את הדבר ולהבינה לו במראה עינים לזה נגלה לו אמיתת הדבר כמות שהיא וגם צבא רב ממלאכי מעלה לשיהא מובן לו בקלות ולא נאמר מה הוא דבר הנבואה ואולי היה מצווה להעלימה :
<b style="color: gray;">מצודת ציון</b> וצבא . ענין חיל רב :
<h3>{ב}</h3>
בַּיָּמִ֖ים הָהֵ֑ם אֲנִ֤י דָֽנִיֵּאל֙ הָיִ֣יתִי מִתְאַבֵּ֔ל שְׁלֹשָׁ֥ה שָׁבֻעִ֖ים יָמִֽים׃
<b style="color: gray;">רש"י</b> שלשה שבועים ימים . כ''א שנה הם י''ח שנה משנה אחת לדריוש המדי אשר שם אל לבו לחשוב ע' שני הגולה כמו שכתוב עד שנת שתים לדריוש הפרסי בן אסתר שבנה הבית וג' שנים היתירי' לא ידעתי אם לפניהם התחיל להתענו' או משך קבלת נדר תעניותיו ג' שנים לאחר הבנין :
<b style="color: gray;">מצודת דוד</b> בימים ההם וכו' . על כי ראה שצוה כורש לבטל בנין הבית אחר שנתן רשות לבנותה כמ''ש בספר עזרא לזה היה מתאבל , או יתכן שהיה מתאבל בעבור הדבר הנגלה אליו ואולי היתה מאורך הגלות : שבועים ימים . ג' שבועיות של ימים והם כ''א יום :
<h3>{ג}</h3>
לֶ֣חֶם חֲמֻד֞וֹת לֹ֣א אָכַ֗לְתִּי וּבָשָׂ֥ר וָיַ֛יִן לֹא־בָ֥א אֶל־פִּ֖י וְס֣וֹךְ לֹא־סָ֑כְתִּי עַד־מְלֹ֕את שְׁלֹ֥שֶׁת שָׁבֻעִ֖ים יָמִֽים׃
<b style="color: gray;">רש"י</b> לחם חמודות . פת נקייה כמו שתרגם אונקלוס את בגדי עשו החמודות ( בראשית כד ) דכייתא : לבוש בדים . בגד בוץ :
<b style="color: gray;">מצודת דוד</b> לחם חמודות . פת חמודה ונקיה : וסוך וכו' . לא סכתי בשמן כדרך המתענגים :
<b style="color: gray;">מצודת ציון</b> עד מלאת . עד נשלם :
<h3>{ד}</h3>
וּבְי֛וֹם עֶשְׂרִ֥ים וְאַרְבָּעָ֖ה לַחֹ֣דֶשׁ הָרִאשׁ֑וֹן וַאֲנִ֗י הָיִ֛יתִי עַ֣ל יַ֧ד הַנָּהָ֛ר הַגָּד֖וֹל ה֥וּא חִדָּֽקֶל׃
<b style="color: gray;">מצודת דוד</b> וביום וכו' . והוא היה במלאת שלשת השבועים : על יד . אצל מקום הנהר וכו' :
<h3>{ה}</h3>
וָאֶשָּׂ֤א אֶת־עֵינַי֙ וָאֵ֔רֶא וְהִנֵּ֥ה אִישׁ־אֶחָ֖ד לָב֣וּשׁ בַּדִּ֑ים וּמָתְנָ֥יו חֲגֻרִ֖ים בְּכֶ֥תֶם אוּפָֽז׃
<b style="color: gray;">רש"י</b> בכתם אופז . בחגורה של קבוצת מרגליות כל כתם ל' קבוצת זהב ואבן יקרה :
<b style="color: gray;">מצודת דוד</b> בדים . בגדי בד : בכתם אופז . בזהב פז :
<b style="color: gray;">מצודת ציון</b> בדים . פשתן : בכתם . ענין זהב וכן וחלי כתם ( משלי כ''ה ) :
<h3>{ו}</h3>
וּגְוִיָּת֣וֹ כְתַרְשִׁ֗ישׁ וּפָנָ֞יו כְּמַרְאֵ֤ה בָרָק֙ וְעֵינָיו֙ כְּלַפִּ֣ידֵי אֵ֔שׁ וּזְרֹֽעֹתָיו֙ וּמַרְגְּלֹתָ֔יו כְּעֵ֖ין נְחֹ֣שֶׁת קָלָ֑ל וְק֥וֹל דְּבָרָ֖יו כְּק֥וֹל הָמֽוֹן׃
<b style="color: gray;">רש"י</b> וגויתו כתרשיש . פירשו רז''ל בשחיטת חולין ( צא ) גופו גדול שני אלפים פרסה כמדת ים ששמו תרשיש והוא ימה של אפריקא : קלל . צרוף ומזוקק ומצהיב : כקול המון . כקול קבוצת המון רב שקולם נשמע למרחוק :
<b style="color: gray;">מצודת דוד</b> וגויתו כתרשיש . גופו היה כעין אבן תרשיש הנוטה למראה התכלת : כקול המון . כקול המית עם רב :
<b style="color: gray;">מצודת ציון</b> כלפידי . כלהבות : ומרגלותיו . רגליו : כעין . כגוון כמו ועינו כעין הבדולח ( במדבר יא ) : קלל . מזוקק באש והוא מל' קלוי באש ( ויקרא ב ) :
<h3>{ז}</h3>
וְרָאִיתִי֩ אֲנִ֨י דָנִיֵּ֤אל לְבַדִּי֙ אֶת־הַמַּרְאָ֔ה וְהָאֲנָשִׁים֙ אֲשֶׁ֣ר הָי֣וּ עִמִּ֔י לֹ֥א רָא֖וּ אֶת־הַמַּרְאָ֑ה אֲבָ֗ל חֲרָדָ֤ה גְדֹלָה֙ נָפְלָ֣ה עֲלֵיהֶ֔ם וַֽיִּבְרְח֖וּ בְּהֵחָבֵֽא׃
<b style="color: gray;">רש"י</b> והאנשים אשר היו עמי . ארז''ל הם חגי זכריה ומלאכי : אבל חרדה גדולה נפלה עליהם . ארז''ל אע''פ שאדם אינו רואה דבר שהוא נבעת ממנו מזלו שברקיע רואהו ולכך נבעת :
<b style="color: gray;">מצודת דוד</b> והאנשים וכו' . ארז''ל הם היו חגי זכריה ומלאכי : אבל חרדה . עם כי הם לא ראו כי מזלייהו חזו כן ארז''ל : בהחבא . להסתיר עצמם במקום מחבואה ומסתור :
<h3>{ח}</h3>
וַאֲנִי֙ נִשְׁאַ֣רְתִּי לְבַדִּ֔י וָֽאֶרְאֶ֗ה אֶת־הַמַּרְאָ֤ה הַגְּדֹלָה֙ הַזֹּ֔את וְלֹ֥א נִשְׁאַר־בִּ֖י כֹּ֑ח וְהוֹדִ֗י נֶהְפַּ֤ךְ עָלַי֙ לְמַשְׁחִ֔ית וְלֹ֥א עָצַ֖רְתִּי כֹּֽחַ׃
<b style="color: gray;">רש"י</b> נהפך עלי למשחית . להשחתה ודרך המקראות לדבר כן כמו ( ירמיה ה ) סוסים מזוינים משכים היו ( משכים ) בהשכמת הבקר : ולא עצרתי כח . כלומר לא כנסתי כל כחי ( כי כחי ) הלך מקרבי :
<b style="color: gray;">מצודת דוד</b> והודי . תאר מראית פני נהפך עלי להיות נשחת : ולא עצרתי כח . לא יכולתי לעכב אצלי הכח לבל תלך לה :
<b style="color: gray;">מצודת ציון</b> עצרתי . ענין עכבה כמו ולא תעצור כח הזרוע ( לקמן י''א ) :
<h3>{ט}</h3>
וָאֶשְׁמַ֖ע אֶת־ק֣וֹל דְּבָרָ֑יו וּכְשָׁמְעִי֙ אֶת־ק֣וֹל דְּבָרָ֔יו וַאֲנִ֗י הָיִ֛יתִי נִרְדָּ֥ם עַל־פָּנַ֖י וּפָנַ֥י אָֽרְצָה׃
<b style="color: gray;">רש"י</b> נרדם . מרוב פחד :
<b style="color: gray;">מצודת דוד</b> ואני הייתי נרדם . ואז נעשיתי נרדם בתרדמת הפחד מושכב על פני בארץ :
<h3>{י}</h3>
וְהִנֵּה־יָ֖ד נָ֣גְעָה בִּ֑י וַתְּנִיעֵ֥נִי עַל־בִּרְכַּ֖י וְכַפּ֥וֹת יָדָֽי׃
<b style="color: gray;">רש"י</b> ותניעני . כאדם המניע את הישן להקיצו :
<b style="color: gray;">מצודת דוד</b> ותניעני . היד ההיא נעה אותי על ברכי וכפות ידי כדרך המעורר את מי מן השינה :
<b style="color: gray;">מצודת ציון</b> ותניעני . מל' נענוע :
<h3>{יא}</h3>
וַיֹּ֣אמֶר אֵלַ֡י דָּנִיֵּ֣אל אִישׁ־חֲ֠מֻדוֹת הָבֵ֨ן בַּדְּבָרִ֜ים אֲשֶׁר֩ אָנֹכִ֨י דֹבֵ֤ר אֵלֶ֙יךָ֙ וַעֲמֹ֣ד עַל־עָמְדֶ֔ךָ כִּ֥י עַתָּ֖ה שֻׁלַּ֣חְתִּי אֵלֶ֑יךָ וּבְדַבְּר֥וֹ עִמִּ֛י אֶת־הַדָּבָ֥ר הַזֶּ֖ה עָמַ֥דְתִּי מַרְעִֽיד׃
<b style="color: gray;">רש"י</b> איש חמודות . איש טהור : על עמדך . על מעמד רגליך : שלחתי אליך . נשתלחתי אליך מאת המקום : מרעיד . מרתית :
<b style="color: gray;">מצודת דוד</b> איש חמודות . בעל מעלות חמודות : על עמדך . ר''ל כאשר עמדת קודם לכן : מרעיד . ברעד וברתת :
<h3>{יב}</h3>
וַיֹּ֣אמֶר אֵלַי֮ אַל־תִּירָ֣א דָנִיֵּאל֒ כִּ֣י ׀ מִן־הַיּ֣וֹם הָרִאשׁ֗וֹן אֲשֶׁ֨ר נָתַ֧תָּ אֶֽת־לִבְּךָ֛ לְהָבִ֧ין וּלְהִתְעַנּ֛וֹת לִפְנֵ֥י אֱלֹהֶ֖יךָ נִשְׁמְע֣וּ דְבָרֶ֑יךָ וַאֲנִי־בָ֖אתִי בִּדְבָרֶֽיךָ׃
<b style="color: gray;">רש"י</b> ואני באתי בדבריך . באתי בשליחות זו בשביל דבריך ורבותינו דרשו במס' יומא ואני באתי לתוך הפרגוד על ידך שהייתי מגורש מתוכו :
<b style="color: gray;">מצודת דוד</b> אל תירא . כאומר הלא לא אעשה עמך רעה : אשר נתת את לבך . ר''ל אשר התעוררת את לבך להבין ביראת ה' ולהתענות לפניו מלחם חמודות ובשר ויין כי גם זה לעינוי יחשב : נשמעו דבריך . מאז נשמע ונתקבל דברי שאלתך : בדבריך . בעבור דברי שאלתך באתי הנה ולא לעשות עמך רעה :
<h3>{יג}</h3>
וְשַׂ֣ר ׀ מַלְכ֣וּת פָּרַ֗ס עֹמֵ֤ד לְנֶגְדִּי֙ עֶשְׂרִ֣ים וְאֶחָ֣ד י֔וֹם וְהִנֵּ֣ה מִֽיכָאֵ֗ל אַחַ֛ד הַשָּׂרִ֥ים הָרִאשֹׁנִ֖ים בָּ֣א לְעָזְרֵ֑נִי וַאֲנִי֙ נוֹתַ֣רְתִּי שָׁ֔ם אֵ֖צֶל מַלְכֵ֥י פָרָֽס׃
<b style="color: gray;">רש"י</b> עומד לנגדי . נלחם עמדי ברקיע כששואל ארך מלוכ' לפרס לשעבד אתכם הרי כ''א יום שהוא עומד לנגדי : השרים הראשונים . כלומר החשובים ראשונה בנכנסים : ואני נותרתי שם . לשתק את שר פרס שבשמים :
<b style="color: gray;">מצודת דוד</b> ושר מלכות פרס . שר של מעלה מן מלכות פרס עומד לנגדי להלחם בי ושואל שפרס ימשול זמן ארוך על ישראל ועל זה אני נלחם עמו ברקיע מזמן אחד ועשרים יום מעת התחלת להתענות ובעבור זה לא יכולתי לבוא ביום הראשון ואף לאח''ז עד הנה : אחד השרים הראשונים . אחד מז השרים הגדולים אשר במשרתי מרום : בא לעזרני . מול שר מלכות פרס : ואני נותרתי . ר''ל מאז טרם בואו נותרתי אני לבדי להלחם בו ולא יכולתי לזוז משם אבל עתה בבוא מיכאל הנה באתי אליך : מלכי פרס . שר מלכי פרס :
<h3>{יד}</h3>
וּבָ֙אתִי֙ לַהֲבִ֣ינְךָ֔ אֵ֛ת אֲשֶׁר־יִקְרָ֥ה לְעַמְּךָ֖ בְּאַחֲרִ֣ית הַיָּמִ֑ים כִּי־ע֥וֹד חָז֖וֹן לַיָּמִֽים׃
<b style="color: gray;">רש"י</b> כי עוד חזון . להגיד לך מה שלא הוגד לך ויבא עוד לימים הרבים הנתונים למועד :
<b style="color: gray;">מצודת דוד</b> אשר יקרה . אמר בל' בני אדם החושבים למקרה דבר שלא ידעו סבתו אולם אין מקרה בעולם הכל נעשה בגזרה : כי עוד חזון . מלבד החזון הנראה לך מאז יש עוד חזון להגיד לך מה שיהיה לימים רבים :
<b style="color: gray;">מצודת ציון</b> לימים . ר''ל לימים רבים ומעצמו יובן החסרון וכן אנשי מדות ( במדבר יג ) ור''ל מדות הרבה :
<h3>{טו}</h3>
וּבְדַבְּר֣וֹ עִמִּ֔י כַּדְּבָרִ֖ים הָאֵ֑לֶּה נָתַ֧תִּי פָנַ֛י אַ֖רְצָה וְנֶאֱלָֽמְתִּי׃
<b style="color: gray;">מצודת דוד</b> ונאלמתי . מחרדת מראה המלאך :
<b style="color: gray;">מצודת ציון</b> ונאלמתי . מלשון אלם :
<h3>{טז}</h3>
וְהִנֵּ֗ה כִּדְמוּת֙ בְּנֵ֣י אָדָ֔ם נֹגֵ֖עַ עַל־שְׂפָתָ֑י וָאֶפְתַּח־פִּ֗י וָאֲדַבְּרָה֙ וָאֹֽמְרָה֙ אֶל־הָעֹמֵ֣ד לְנֶגְדִּ֔י אֲדֹנִ֗י בַּמַּרְאָה֙ נֶהֶפְכ֤וּ צִירַי֙ עָלַ֔י וְלֹ֥א עָצַ֖רְתִּי כֹּֽחַ׃
<b style="color: gray;">רש"י</b> נהפכו צירי עלי . אלו ראשי עצמות כל אבר ואבר התקועים בחורי מושבם וסובב בתוכם כדלת על צירה בחור המפתן צירי נהפכו להשמט ממקומם מרוב רתת וחרדה :
<b style="color: gray;">מצודת דוד</b> כדמות בני אדם . להסיר ממנו החרדה נהפך המלאך כדמות אחד מבני אדם ונגע בשפתו כאלו פותח פיו לשיוכל לדבר : אל העומד לנגדי . הוא המלאך הנהפך לדמות בן אדם : במראה . בעת ראיתי אותך במראה נפלאה נהפכו אז צירי אשר עלי ר''ל איברי הגוף התקועים זה בזה כעין צירי הדלתות התקועות בהן הלא המה נהפכו ונשמטו ממקומם מגודל החרדה : ולא עצרתי כח . לא יכולתי לעכב הכח אצלי וכבר הלך הכח ממני מאז :
<b style="color: gray;">מצודת ציון</b> צירי . כל דבר התקוע זה בזה נקרא ציר והוא מושאל מן צירי הדלתות וכן נהפכו עליה ציריה ( ש''א ד ) :
<h3>{יז}</h3>
וְהֵ֣יךְ יוּכַ֗ל עֶ֤בֶד אֲדֹנִי֙ זֶ֔ה לְדַבֵּ֖ר עִם־אֲדֹ֣נִי זֶ֑ה וַאֲנִ֤י מֵעַ֙תָּה֙ לֹֽא־יַעֲמָד־בִּ֣י כֹ֔חַ וּנְשָׁמָ֖ה לֹ֥א נִשְׁאֲרָה־בִֽי׃
<b style="color: gray;">רש"י</b> עבד אדני זה . על עצמו הוא אומר עבד ועל המלאך הוא אומר אדני , כלומר ואיך יוכל עבדך זה לדבר עמך :
<b style="color: gray;">מצודת דוד</b> עבד אדני זה . על עצמו אמר שהוא עבד לזה האדון והוא המלאך הדובר בו וכאומר איך אוכל לדבר וכחי הלך ממני מאז : ואני מעתה . ר''ל עם שעתה אני רואה אותך בדמות בן אדם עכ''ז גם מעתה לא יעמוד בי כח מן החרדה אשר מאז ולא נשארה בי נשמה ואמר בדרך גוזמא והפלגה כי הלא מדבר היה :
<b style="color: gray;">מצודת ציון</b> והיך . כמו ואיך באלף וכן היך אביא אלי ( דה''א יג ) :
<h3>{יח}</h3>
וַיֹּ֧סֶף וַיִּגַּע־בִּ֛י כְּמַרְאֵ֥ה אָדָ֖ם וַֽיְחַזְּקֵֽנִי׃
<b style="color: gray;">מצודת דוד</b> כמראה אדם . ר''ל עודו כדמות מראה אדם כאשר נהפך : ויחזקני . בדברים האמורים במקרא של אחריו :
<h3>{יט}</h3>
וַיֹּ֜אמֶר אַל־תִּירָ֧א אִישׁ־חֲמֻד֛וֹת שָׁל֥וֹם לָ֖ךְ חֲזַ֣ק וַחֲזָ֑ק וּֽבְדַבְּר֤וֹ עִמִּי֙ הִתְחַזַּ֔קְתִּי וָאֹ֥מְרָ֛ה יְדַבֵּ֥ר אֲדֹנִ֖י כִּ֥י חִזַּקְתָּֽנִי׃
<b style="color: gray;">מצודת דוד</b> שלום לך . ר''ל לא יחלש כוחך בעבור החרדה : חזק וחזק . חזק את עצמך וכפל המלה לזרזו : כי חזקתני . בהדברים האלה חזקתני ושבה רוחי והנני מוכן לשמוע :
<h3>{כ}</h3>
וַיֹּ֗אמֶר הֲיָדַ֙עְתָּ֙ לָמָּה־בָּ֣אתִי אֵלֶ֔יךָ וְעַתָּ֣ה אָשׁ֔וּב לְהִלָּחֵ֖ם עִם־שַׂ֣ר פָּרָ֑ס וַאֲנִ֣י יוֹצֵ֔א וְהִנֵּ֥ה שַׂר־יָוָ֖ן בָּֽא׃
<b style="color: gray;">רש"י</b> ועתה אשיב להלחם עם שר פרס . וידעתי כי אוכל אך כבא עת מלכות אנטיוכס ידעתי שאני אצא והוא יכנס לאחר ל''ד שנה לבנין הבית ושיעמוד אלכסנדרוס מוקדן כי אע''פ שהיו ישראל משועבדים למלכי פרס באותן הימים עבודה נוחה עבדו בהם ולא הכבידו עליהם כי נתנם הקב''ה לרחמים להם אבל מלכות יון הטילו עליהם עול קשה :
<b style="color: gray;">מצודת דוד</b> הידעת . האם ידעת למה באתי אליך וכאומר לו הנה מעתה תוכל לדעת שלא באתי לעשות עמך רעה כ''א לגלות לך מצפוני מסתרים ולא תחרד עוד : ועתה אשוב . כשאכלה לדבר בך אשוב להלחם עם שר פרס : ואני יוצא . כאומר הן ידעתי כי אוכל לו ואנצח את שר פרס אבל תדע כי לאח''ז בע''כ אצא ולא אוכל עוד ללמד סניגוריא על ישראל כי ירבו פשעיהם והנה שר יון בא ושואל שימשל יון על ישראל ותנתן לו :
<h3>{כא}</h3>
אֲבָל֙ אַגִּ֣יד לְךָ֔ אֶת־הָרָשׁ֥וּם בִּכְתָ֖ב אֱמֶ֑ת וְאֵ֨ין אֶחָ֜ד מִתְחַזֵּ֤ק עִמִּי֙ עַל־אֵ֔לֶּה כִּ֥י אִם־מִיכָאֵ֖ל שַׂרְכֶֽם׃
<b style="color: gray;">רש"י</b> את הרשום בכתב אמת . שטר הגזרה ואמת היא ואין אחד בכל השרים העליונים מתחזק לעזרני על כל אלה כי אם וגו' :
<b style="color: gray;">מצודת דוד</b> את הרשום . את הכתוב במרום בכתב אמת אשר יתקיים בבל ישונה והוא האמור למטה מאבדן המלכיות וגאולת ישראל : ואין אחד . אין מי מן המלאכים מתחזק להיות עמי בעזרתי לשאול ולבקש על אלה הדברים האמורים למטה על אבדן המלכיות ועל גאולת ישראל : כי אם מיכאל שרכם . רק מיכאל שר וסניגור של ישראל הוא מתחזק עמי לשאול על אלה :
<b style="color: gray;">מצודת ציון</b> הרשום . מל' רושם ור''ל כתיבה :
<h2>דניאל פרק-יא</h2>
<h3>{א}</h3>
וַאֲנִי֙ בִּשְׁנַ֣ת אַחַ֔ת לְדָרְיָ֖וֶשׁ הַמָּדִ֑י עָמְדִ֛י לְמַחֲזִ֥יק וּלְמָע֖וֹז לֽוֹ׃
<b style="color: gray;">רש"י</b> ואני בשנת אחת לדריוש המדי . בנפול מלכות בבל והתחילה ממשלת מדי ופרס והיו מבקשים שרי מדי ופרס מאת המקום להכביד עול ממשלת אימתם עליכם אני גבריאל עמדתי למחזיק ולמעוז למיכאל שרכם :
<b style="color: gray;">מצודת דוד</b> ואני . הוא דברי המלאך : עמדי . עמדתי למחזיק ולמעוז למיכאל שרכם בדבר השאלה אשר שאל הוא ולא פירש מה היתה השאלה ואולי שאל שיקח כורש את המלוכה וישלח את ישראל לארצם והוא היה מתחזק עמו על זאת ולזה גם הוא התחזק עתה עמו על אלה :
<b style="color: gray;">מצודת ציון</b> ולמעוז . מלשו' עוז וחוזק :
<h3>{ב}</h3>
וְעַתָּ֕ה אֱמֶ֖ת אַגִּ֣יד לָ֑ךְ הִנֵּה־עוֹד֩ שְׁלֹשָׁ֨ה מְלָכִ֜ים עֹמְדִ֣ים לְפָרַ֗ס וְהָֽרְבִיעִי֙ יַעֲשִׁ֤יר עֹֽשֶׁר־גָּדוֹל֙ מִכֹּ֔ל וּכְחֶזְקָת֣וֹ בְעָשְׁר֔וֹ יָעִ֣יר הַכֹּ֔ל אֵ֖ת מַלְכ֥וּת יָוָֽן׃
<b style="color: gray;">רש"י</b> הנה עוד שלשה מלכים וגו' . רז''ל אמרו בסדר עולם זה כורש ואחשורוש ודריוש שבנה הבית ומה ת''ל רביעי רביעי למדי , אבל בספר יוסף בן גוריון כתוב שהיה לו בן לכורש שמלך תחתיו לפני מלוך אחשורוש ושמו במבישה : וכחזקתו . של דריוש : בעשרו יעיר . את כל מלכותו להלחם עם מלכות יון :
<b style="color: gray;">מצודת דוד</b> אמת . דבר המתקיים בבל ישונה : שלשה מלכים . עם כורש המולך עתה כי הנבואה ההיא היתה בימי כורש כמ''ש בתחלת הענין בשנת שלש לכורש וכו' בימים ההם וכו' ואחר כורש מלך אחשורוש ואחריו דריוש בנו : והרביעי . הוא דריוש בן אחשורוש שהוא רביעי לדריוש המדי שלקח המלוכה מבלשאצר והוא היה הראשון למלכי מדי ופרס : מכל . ר''ל מכל מלכי פרס שלפניו : וכחזקתו . וכאשר יתחזק מאוד בעושר רב : יעיר הכל . יעורר כל בני ארצות ממשלתו להלחם עם מלכות יון :
<b style="color: gray;">מצודת ציון</b> יעיר . יעורר כמו יעיר קנאה ( ישעיה מג ) :
<h3>{ג}</h3>
וְעָמַ֖ד מֶ֣לֶךְ גִּבּ֑וֹר וּמָשַׁל֙ מִמְשָׁ֣ל רַ֔ב וְעָשָׂ֖ה כִּרְצוֹנֽוֹ׃
<b style="color: gray;">רש"י</b> ועמד מלך גבור . ביון הוא אלכסנדרוס מוקדן : ועשה כרצונו . בדריוש מלך פרס ויהרגהו ויקבל מלכותו וישתעבדו פרסיים ליונים :
<b style="color: gray;">מצודת דוד</b> ועמד מלך גבור . הוא אלכסנדרוס מוקדון מלך יון : ועשה כרצונו . כי יהרוג את דריוש ויכבוש את פרס :
<h3>{ד}</h3>
וּכְעָמְדוֹ֙ תִּשָּׁבֵ֣ר מַלְכוּת֔וֹ וְתֵחָ֕ץ לְאַרְבַּ֖ע רוּח֣וֹת הַשָּׁמָ֑יִם וְלֹ֣א לְאַחֲרִית֗וֹ וְלֹ֤א כְמָשְׁלוֹ֙ אֲשֶׁ֣ר מָשָׁ֔ל כִּ֤י תִנָּתֵשׁ֙ מַלְכוּת֔וֹ וְלַאֲחֵרִ֖ים מִלְּבַד־אֵֽלֶּה׃
<b style="color: gray;">רש"י</b> וכעמדו תשבר מלכותו . וכשיתחזק הרבה ויעמוד על חזקתו תשבר מלכותו שימות : ותחץ לארבע רוחות השמים . כתוב בספר בן גוריון שחלק מלכותו לארבע ראשים ממשפחתו הם ד' ראשי נמר שראה דניאל וארו חיוא אחרי כנמר ( לעיל ז ) ולה גפין ארבע די עוף על גבה וארבע ראשין לחיותא המשיל זה במזרח וזה במערב זה בצפון וזה בדרום , וכן בחזיון הראשון ותעלינה חזות ד' תחתיה ( לעיל ח ) בקרנו של צפיר השעיר : ולא לאחריתו . ולא תבא הממשלה לבניו אלא לבני משפחתו אחריתו אינו נופל אלא על לשון בנים וכן הוא אומר ( עמוס ד ) ונשא אתכם בצנות ואחריתכם בסירות דוגה , ות''י ובניכון ובנתיכון בדוגית ציידין : ולא כמשלו אשר משל . ולא תהא מלכות של אלו חזקה כמו של אלכסנדרוס : כי תנתש מלכותו . לחלק לארבע ראשים הללו ולאחרים מלבד אלה :
<b style="color: gray;">מצודת דוד</b> וכעמדו . כאשר יעמוד להתחזק ביותר : תשבר מלכותו . ימות אלכסנדרוס : ותחץ . והמלכות תחולק לד' מלכיות בארבעת הרוחות של ארצות ממשלת אלכסנדרוס והם רומא ומצרים וא''י ופרס כמ''ש למעלה : ולא לאחריתו . המלכיות האלו לא יחולק לבניו ונקראים הבנים אחרית על כי המה נשארים אחר אביהם וכן ואחריתכם בסירות דונה ( עמוס ד ) : ולא כמשלו וכו' . המלכיות ההם לא ימשלו ממשל רב כממשלת אלכסנדרוס . כי תנתש מלכותו . כי מלכות אלכסנדרוס תתחלק לד' מלכיות האמורים למעלה וגם למלכיות אחרים קטנים מלבד אלה ולזה לא יתחזקו ביותר להיות כמוהו :
<b style="color: gray;">מצודת ציון</b> ותהץ . ענין חלוקה כמו ויחץ את הילדים ( בראשית לג ) : תנתש . ענין עקירה כמו לנתוש ולנתוץ ( ירמיה א ) :
<h3>{ה}</h3>
וְיֶחֱזַ֥ק מֶֽלֶךְ־הַנֶּ֖גֶב וּמִן־שָׂרָ֑יו וְיֶחֱזַ֤ק עָלָיו֙ וּמָשָׁ֔ל מִמְשָׁ֥ל רַ֖ב מֶמְשַׁלְתּֽוֹ׃
<b style="color: gray;">רש"י</b> ויחזק מלך הנגב . הראש אשר ימליך בנגב יחזק מן הראש שכנגדו המולך בצפון ומן שריו :
<b style="color: gray;">מצודת דוד</b> מלך הנגב . הוא המולך במצרים ור''ל שיתחזק הוא על בעל מלחמתו והוא מלך הצפון המפורש למטה בענין והוא המולך ברומא : ומן שריו . כאלו אמר מן מלך הצפון ומן שריו אשר ילחמו עמו והוא מקרא קצר ויובן מעצמו : ויחזק עליו . ר''ל בעת המלחמה יחזק עליו ואח''ז ימשול בו ולא ילך ממנו וזמן רב יהיה ממשלתו :
<h3>{ו}</h3>
וּלְקֵ֤ץ שָׁנִים֙ יִתְחַבָּ֔רוּ וּבַ֣ת מֶֽלֶךְ־הַנֶּ֗גֶב תָּבוֹא֙ אֶל־מֶ֣לֶךְ הַצָּפ֔וֹן לַעֲשׂ֖וֹת מֵישָׁרִ֑ים וְלֹֽא־תַעְצֹ֞ר כּ֣וֹחַ הַזְּר֗וֹעַ וְלֹ֤א יַעֲמֹד֙ וּזְרֹע֔וֹ וְתִנָּתֵ֨ן הִ֤יא וּמְבִיאֶ֙יהָ֙ וְהַיֹּ֣לְדָ֔הּ וּמַחֲזִקָ֖הּ בָּעִתִּֽים׃
<b style="color: gray;">רש"י</b> לעשות מישרים . פשרת שלום בינו ובין אביה : ולא תעצור וגו . וילכדנה מלך הצפון ואת מביאיה ואת אביה היולדה ומחזיקה בכל עת צרתה : ולא תעצור . זרוע מביאיה כח לעמוד ( ולא יעמוד אביה ) לפניו לא הוא ולא זרועו הם גבורי כחו : ותנתן . ביד מלך הצפון היא : ומביאיה והיולדה . הוא אביה :
<b style="color: gray;">מצודת דוד</b> ולקץ שנים . ולסוף שנים הרבה יתחברו יחד באהבה ושלום ר''ל יהיו חפצים להיות בשלום : לעשות מישרים . לפשר בין אביה ובין מלך הצפון בדברי ריבותם : ולא תעצור . אבל לא תוכל לעכב כח הזרוע למנוע מביניהם המיית שאון המלחמה והנצחון : ולא יעמוד . אבל בפעם ההיא לא יעמוד מלך הנגב על עמדו להתחזק במלחמה כמו מאז : וזרועו . אנשי זרועו ועוזריו גם הם לא יעמדו במלחמה ההיא : ותנתן . ביד מלך הצפון : היא . בת מלך הנגב : ומביאיה . הם השרים שהביאו אותה והלכו עמה קודם המלחמה אל מלך הצפון לעשות מישרים : והיולדה . הוא אביה מלך הנגב : ומחזיקה בעתים . הם אצטגנינים המחזיקים אותה בהודעת פעולת העתים לפי מהלך הכוכבים :
<b style="color: gray;">מצודת ציון</b> מישרים . מל' ישר ור''ל פשרה שהוא ישר ונוח לזה ולזה :
<h3>{ז}</h3>
וְעָמַ֛ד מִנֵּ֥צֶר שָׁרָשֶׁ֖יהָ כַּנּ֑וֹ וְיָבֹ֣א אֶל־הַחַ֗יִל וְיָבֹא֙ בְּמָעוֹז֙ מֶ֣לֶךְ הַצָּפ֔וֹן וְעָשָׂ֥ה בָהֶ֖ם וְהֶחֱזִֽיק׃
<b style="color: gray;">רש"י</b> ועמד מנצר שרשיה . בן יושב על כנו בכסא המלוכה : ויבא אל החיל . אל מלך הצפון : במעוז מלך הצפון . כלומר בערי מעוזו במבצריו : ועשה בהם . והצליח בהם : והחזיק . ויכבוש אותם :
<b style="color: gray;">מצודת דוד</b> ועמד . ואח''ז יעמוד מן ענף הבא משרשיה על כנו של אביה ר''ל אחד מבני בת מלך הנגב ישב על כסא המלכות של אביה : אל החיל . של מלך הצפון : במעוז . בערי המבצר : ועשה בהם . כחפצו : והחזיק . יחזיק ויאחז בהם ויכבשם :
<b style="color: gray;">מצודת ציון</b> מנצר . ענין ענף כמו ונצר משרשיו יפרה ( ישעיה יא ) : כנו . מלשון כן ובסיס : והחזיק . ענין אחיזה כמו והחזיק בה האיש ( דברים כב ) :
<h3>{ח}</h3>
וְגַ֣ם אֱ‍ֽלֹהֵיהֶ֡ם עִם־נְסִֽכֵיהֶם֩ עִם־כְּלֵ֨י חֶמְדָּתָ֜ם כֶּ֧סֶף וְזָהָ֛ב בַּשְּׁבִ֖י יָבִ֣א מִצְרָ֑יִם וְהוּא֙ שָׁנִ֣ים יַעֲמֹ֔ד מִמֶּ֖לֶךְ הַצָּפֽוֹן׃
<b style="color: gray;">רש"י</b> נסיכיהם . שריהם :
<b style="color: gray;">מצודת דוד</b> אלהיהם . העבודת כוכבים : והוא . מלך הנגב החדש שנים רבות יעמוד במלוכה יותר ממה שיעמוד מלך הצפון :
<b style="color: gray;">מצודת ציון</b> נסיכיהם . שריהם כמו נסיכי סיחון ( יהושע יג ) :
<h3>{ט}</h3>
וּבָ֗א בְּמַלְכוּת֙ מֶ֣לֶךְ הַנֶּ֔גֶב וְשָׁ֖ב אֶל־אַדְמָתֽוֹ׃
<b style="color: gray;">רש"י</b> ובא במלכות מלך הנגב . דרך מלכות מלך הנגב שהיא אבי אביה ישוב אל אדמתו והיא מצרים כמו שנאמר למעלה בשבי יביא מצרים :
<b style="color: gray;">מצודת דוד</b> ובא וגו' . ר''ל שיבוא במעלת מלכות מלך הנגב אבי אמו להיות מלכותו גדולה כמו שהיה מלכות אבי אמו : ושב אל אדמתו . אחר שיקנה כבוד נצחון המלחמה לא יעמוד בארץ הצפון כי ישוב אל אדמתו אל ארץ הנגב :
<h3>{י}</h3>
(ובנו) [וּבָנָ֣יו] יִתְגָּר֗וּ וְאָסְפוּ֙ הֲמוֹן֙ חֲיָלִ֣ים רַבִּ֔ים וּבָ֥א ב֖וֹא וְשָׁטַ֣ף וְעָבָ֑ר וְיָשֹׁ֥ב (ויתגרו) [וְיִתְגָּרֶ֖ה] עַד־(מעזה) [מָעֻזּֽוֹ]:
<b style="color: gray;">רש"י</b> ובניו . של מלך הצפון יתגרו : ובא בוא . כמו והולך הלוך בנו של מלך הצפון יבוא בו ושטף ועבר אל ארץ הנגב : וישוב . ויתגרה . במלך הנגב : עד מעוזו . עיר מבצריו :
<b style="color: gray;">מצודת דוד</b> ובניו . בני מלך הצפון יתגרו מלחמה עם מלך הנגב : ובא בוא . ויבוא ביאה וחוזר הוא על ההמון : ושטף ועבר . יעבור במרוצה כשטף מים ע''פ ארץ הנגב : וישוב . אח''ז ישוב ויתגרה מלחמה : עד מעוזו . הוא מבצר עיר המלוכה :
<b style="color: gray;">מצודת ציון</b> יתגרו . מל' תגר ומריבה :
<h3>{יא}</h3>
וְיִתְמַרְמַר֙ מֶ֣לֶךְ הַנֶּ֔גֶב וְיָצָ֕א וְנִלְחַ֥ם עִמּ֖וֹ עִם־מֶ֣לֶךְ הַצָּפ֑וֹן וְהֶעֱמִיד֙ הָמ֣וֹן רָ֔ב וְנִתַּ֥ן הֶהָמ֖וֹן בְּיָדֽוֹ׃
<b style="color: gray;">רש"י</b> ויתמרמר . וילחם בעם : ונתן ההמון . של מלך הצפון בידו :
<b style="color: gray;">מצודת דוד</b> ויתמרמר . יתאכזר במרירות רב : ונלחם עמו . וחוזר ומפרש עם מלך הצפון : והעמיד . מלך הצפון : בידו . ביד מלך הנגב :
<b style="color: gray;">מצודת ציון</b> ויתמרמר . מל' מרירות :
<h3>{יב}</h3>
וְנִשָּׂ֥א הֶהָמ֖וֹן (ירום) [וְרָ֣ם] לְבָב֑וֹ וְהִפִּ֛יל רִבֹּא֖וֹת וְלֹ֥א יָעֽוֹז׃
<b style="color: gray;">רש"י</b> ונשא ההמון . של מלך צפון להתגאות מאד כי יזמו בלבם להתגבר במלחמה : והפיל רבואות . רבים בחיל מלך הנגב : ולא יעוז . ובכל זאת לא יהיה נצחון המלחמה שלו :
<b style="color: gray;">מצודת דוד</b> ונשא ההמון . מלך הנגב ישא ההמון לעצמו ויביאה בשבי ובזה ירום לבבו . והפיל . עם שיפיל כמה רבאות מהמון של מלך הצפון עכ''ז לא יתחזק למשול בו :
<b style="color: gray;">מצודת ציון</b> ונשא . ענין לקיחה :
<h3>{יג}</h3>
וְשָׁב֙ מֶ֣לֶךְ הַצָּפ֔וֹן וְהֶעֱמִ֣יד הָמ֔וֹן רַ֖ב מִן־הָרִאשׁ֑וֹן וּלְקֵ֨ץ הָֽעִתִּ֤ים שָׁנִים֙ יָ֣בוֹא ב֔וֹא בְּחַ֥יִל גָּד֖וֹל וּבִרְכ֥וּשׁ רָֽב׃
<b style="color: gray;">מצודת דוד</b> מן הראשון . יותר מן הראשון שנפל במלחמה : ולקץ העתים שנים . לסוף זמן שנים מרובים : יבוא בוא . יבוא ביאה בחיל גדול ובנכסים מרובים מכסף וזהב :
<h3>{יד}</h3>
וּבָעִתִּ֣ים הָהֵ֔ם רַבִּ֥ים יַֽעַמְד֖וּ עַל־מֶ֣לֶךְ הַנֶּ֑גֶב וּבְנֵ֣י ׀ פָּרִיצֵ֣י עַמְּךָ֗ יִֽנַּשְּׂא֛וּ לְהַעֲמִ֥יד חָז֖וֹן וְנִכְשָֽׁלוּ׃
<b style="color: gray;">רש"י</b> ובני פריצי עמך ינשאו להעמיד חזון . ראיתי בשם ר' סעדיה שזו פריצי ישראל וסיעתם :
<b style="color: gray;">מצודת דוד</b> רבים יעמדו . מלבד מלך הצפון יעמדו עוד רבים על מלך הנגב : ובני פריצי עמך . ר''ל רשעי ישראל : ינשאו . ירוממו א''ע להעמיד נבואה אבל יוכשלו כי ימותו ויאבדו בעבור זה והם השלוחים אשר ניבאו אז עליו שהוא המשיח האמיתי ועליו נבאו הנביאים והומתו בעבור זה :
<b style="color: gray;">מצודת ציון</b> פריצי . רשעים הפורצים גדר האמת והצדק :
<h3>{טו}</h3>
וְיָבֹא֙ מֶ֣לֶךְ הַצָּפ֔וֹן וְיִשְׁפֹּךְ֙ סֽוֹלֲלָ֔ה וְלָכַ֖ד עִ֣יר מִבְצָר֑וֹת וּזְרֹע֤וֹת הַנֶּ֙גֶב֙ לֹ֣א יַעֲמֹ֔דוּ וְעַם֙ מִבְחָרָ֔יו וְאֵ֥ין כֹּ֖חַ לַעֲמֹֽד׃
<b style="color: gray;">רש"י</b> ועם מבחריו . יהיו במלחמה : ואין כח לעמוד . מפני מלך הצפון ואף על פי שיש כאן וי''ו יתירה דרך מקרא לדבר כן בלשון זה כמו חוריה ואין שם מלוכה יקראו ( בספר ישעיה לד ) :
<b style="color: gray;">מצודת דוד</b> וישפוך סוללה . על מבצרי מלך הנגב : וזרועות הנגב . אנשי זרועו ועוזריו ולא יעמדו במלחמה : ועם מבחריו . ואף כי יהיו עמו במלחמה ההיא מבחורי גבוריו עמו אעפ''כ לא יהיה הכח בהם לעמוד ולהתחזק במלחמה :
<b style="color: gray;">מצודת ציון</b> סוללה . הוא תל העפר העושים מול העיר לעלות עליו ללחום על העיר :
<h3>{טז}</h3>
וְיַ֨עַשׂ הַבָּ֤א אֵלָיו֙ כִּרְצוֹנ֔וֹ וְאֵ֥ין עוֹמֵ֖ד לְפָנָ֑יו וְיַעֲמֹ֥ד בְּאֶֽרֶץ־הַצְּבִ֖י וְכָלָ֥ה בְיָדֽוֹ׃
<b style="color: gray;">רש"י</b> ויעש . המלך הצפון הבא אל מלך הנגב כרצונו : בארץ הצבי . בארץ ישראל : וכלה בידו . וכלה את הארץ באוכלוסיו :
<b style="color: gray;">מצודת דוד</b> הבא אליו . מלך הצפון הבא על מלך הנגב יעשה בו כרצונו ואין מי יעמוד לפניו : ויעמוד . יעמוד במלחמה על א''י : וכלה בידו . ישחיתה בכחו והוא אנטיוכס מלך יון ולמלכות אחת תחשב עם רומא כי לאחר זמן לקח רומא את מלכות יון :
<h3>{יז}</h3>
וְיָשֵׂ֣ם ׀ פָּ֠נָיו לָב֞וֹא בְּתֹ֧קֶף כָּל־מַלְכוּת֛וֹ וִישָׁרִ֥ים עִמּ֖וֹ וְעָשָׂ֑ה וּבַ֤ת הַנָּשִׁים֙ יִתֶּן־ל֣וֹ לְהַשְׁחִיתָ֔הּ וְלֹ֥א תַעֲמֹ֖ד וְלֹא־ל֥וֹ תִהְיֶֽה׃
<b style="color: gray;">רש"י</b> וישם פניו . מלך הצפון לבוא בתוקף כל מלכותו של מלך הנגב : וישרים עמו . עם מלך הנגב גם עליהם ילחם מלך הצפון באותן הימי' : ועשה . והצליח : ובת הנשים יתן לו להשחיתה . זו כנסת ישראל היפה בנשים יצוה מלך הצפון לשר צבאו להשחית' , ואומר אני שהוא אנטיוכס הרשע מלך יון שגזר גזרו' על ישראל וצוה לפוליפוס שר צבאו להרוג את כל הקורא שמו יהודי כמו שכתוב בספר יוסיפון : ולא תעמוד . עצתו זאת : ולא לו תהיה . בת הנשים שעמד מתתיהו בן יוחנן ופרק עולו מעל ישראל :
<b style="color: gray;">מצודת דוד</b> וישם פניו . מלך הצפון והוא אטניוכס ישים מחשבתו לבוא בא''י בחוזק עם רב מכל אנשי מלכותו : וישרים עמו . ומעם ישרים הם ישראל מקצת מהם יהיו בעזרתו והם רשעי ישראל אשר התחברו עמו : ועשה . יעשה בא''י בחוזק עם כחפצו : ובת הנשים . היא עדת ישראל הנקראה היפה בנשים ( ש''ה ה ) : יתן לו . ימסור למי שאסר את המלחמה והוא פוליפוס שר הצבא לו ימסור את עדת ישראל להשחיתה ולגזור עליהם גזירות : ולא תעמוד . אבל גזרת הרעה ההיא לא תעמוד ולא תהיה לו עדת ישראל לעבדים וכאשר יאמר למטה :
<b style="color: gray;">מצודת ציון</b> בתוקף . בחוזק כמו מעשה תקפו ( אסתר י ) :
<h3>{יח}</h3>
(וישב) [וְיָשֵׂ֧ם ׀] פָּנָ֛יו לְאִיִּ֖ים וְלָכַ֣ד רַבִּ֑ים וְהִשְׁבִּ֨ית קָצִ֤ין חֶרְפָּתוֹ֙ ל֔וֹ בִּלְתִּ֥י חֶרְפָּת֖וֹ יָשִׁ֥יב לֽוֹ׃
<b style="color: gray;">רש"י</b> והשבית קצין חרפתו לו . והשבית הקב''ה את גדופו ואת חרפתו שהיה מחרף את הקב''ה ואת ישראל כמו שכתוב בספר יוסיפון והשיבו עליו שהכהו בשחין רע בעודו בדרך שהלך לצור על ירושלים והסריח בשרו ונשרו אבריו ואמר לעבדיו להשיבו לאנטוכיא ולא הספיק לבוא שם עד שמת בחוליים רעים :
<b style="color: gray;">מצודת דוד</b> וישב . פניו . אח''ז יחזור פניו ללכת למלחמה על איי הים וילכוד רבים מהם : והשבית קצין . אח''ז ישבית שר העולם את חרפתו אשר חרף כלפי מעלה ויתן החרפה עליו כאשר יאמר למטה : בלתי חרפתו . לבד גמול עונש החרוף ישיב לו גמול עונש יתר פשעיו יהיה שמור לו אחר המיתה :
<b style="color: gray;">מצודת ציון</b> והשבית . ויבטל : קצין . שר ומושל כמו קצין תהיה לנו ( ישעיה ב ) :
<h3>{יט}</h3>
וְיָשֵׁ֣ב פָּנָ֔יו לְמָעוּזֵּ֖י אַרְצ֑וֹ וְנִכְשַׁ֥ל וְנָפַ֖ל וְלֹ֥א יִמָּצֵֽא׃
<b style="color: gray;">רש"י</b> למעוזי ארצו . לשוב אל עיר מבצריו :
<b style="color: gray;">מצודת דוד</b> וישב פניו . אחר שילכוד איי הים יחזיר פניו ללכת אל מבצרי ארצו : ונכשל . יוכשל בדרך מהלכו כי הוכה בשחין רע ונסרח בשרו ונפלו ממנו איברים איברים כמ''ש ביוסיפון : ולא ימצא . עוד לא ימצא בעולם כי מת ואיננו :
<h3>{כ}</h3>
וְעָמַ֧ד עַל־כַּנּ֛וֹ מַעֲבִ֥יר נוֹגֵ֖שׂ הֶ֣דֶר מַלְכ֑וּת וּבְיָמִ֤ים אֲחָדִים֙ יִשָּׁבֵ֔ר וְלֹ֥א בְאַפַּ֖יִם וְלֹ֥א בְמִלְחָמָֽה׃
<b style="color: gray;">רש"י</b> ועמד על כנו מעביר נוגש . ויתחזק על בסיסו בהר המודעית מתתיהו בן יוחנן המעביר נוגש יון מעל ישראל וגו' והוא : הדר מלכות . בישראל כי שר וגבור יהיה הוא וכל זרעו אחריו בני החשמונים : ובימים אחדים ישבר . בימים מועטים תשבר מלכותם : ולא באפים . של אומה אחרת : ולא במלחמה . כי מהם ובהם אשר יקנאו אריסתובלוס והורקנוס על דבר המלוכה :
<b style="color: gray;">מצודת דוד</b> ועמד על כנו . על חזקו ובסיסו יעמוד מעביר מישראל נגישת והוא מלכות חשמונאי : הדר מלכות . בהם יותן פאר מלכות כי יהיו מיקירי כהונה גבורים ומוצלחים : ובימים אחדים . אבל במעט זמן ישבר ויחלש המלוכה ולא בעבור חרון אף מאומה אחרת ולא במלחמה עם אחר כ''א מהם ובהם כי האחים הורקנוס ואריסתובלוס יתקנאו זה בזה בדבר המלוכה ויביאו הרומים על עצמן למשול בהם כמ''ש ביוסיפון :
<h3>{כא}</h3>
וְעָמַ֤ד עַל־כַּנּוֹ֙ נִבְזֶ֔ה וְלֹא־נָתְנ֥וּ עָלָ֖יו ה֣וֹד מַלְכ֑וּת וּבָ֣א בְשַׁלְוָ֔ה וְהֶחֱזִ֥יק מַלְכ֖וּת בַּחֲלַקְלַקּֽוֹת׃
<b style="color: gray;">רש"י</b> ועמוד על כנו נבזה . ויתחזק אז על מעמדה מלכות עשו שנא' בזוי אתה מאוד ( עובדי' א ) ויעמדו רומים ויטלו מלכות מיונים :
<b style="color: gray;">מצודת דוד</b> ועמד על כנו . על חזקו ובסיסו יעמוד עם נבזה והוא כרך גדול וכו' שנאמר בו בזוי אתה מאד ( עובדיה א ) כי אדום הוא כרך גדול כי בני אדום נתישבו בה ומשלו בתוכה כמ''ש למעלה : ולא נתנו עליו וכו' . לא נתנו מן השמים על כרך גדול הוד ופאר המלוכה ר''ל לא ניתן בהם גבורה להתגבר בכח ידם במלחמה כגבורים מעולם אנשי השם : ובא בשלוה . אבל יבוא בדברי שלוה לרמות את כולם ויחזיק המלכות בעבור חלקלקות אמרים ודברי חנף כי עי''ז הכל חשבוהו לאוהב וגלו לו מצפוני לבם ובזה התחזק עליהם :
<b style="color: gray;">מצודת ציון</b> בחלקלקות . מלשון חלק ר''ל חניפה ודברים רכים וחלקים :
<h3>{כב}</h3>
וּזְרֹע֥וֹת הַשֶּׁ֛טֶף יִשָּׁטְפ֥וּ מִלְּפָנָ֖יו וְיִשָּׁבֵ֑רוּ וְגַ֖ם נְגִ֥יד בְּרִֽית׃
<b style="color: gray;">רש"י</b> וזרעות השטף . וגבורי מלכות יון שהיו מלפניהם שוטפים וחזקים ישטפו מלפני רומים וישברו : וגם נגיד ברית . גם מלך ישראל שיכרות עמם ברית גם הוא סופו שישטף מלפניו כי יעברו ( רומים ) על הברית ויפשטו עליהם כמו שאמרו רז''ל ( עכו''ם ח ) עשרין ושית שנין קמו בהמנותייהו בהדי ישראל והדר אשתעבדו בהון :
<b style="color: gray;">מצודת דוד</b> וזרועות השטף . אנשי הזרוע שהיו שוטפי' העובדי כוכבי' ומשחיתי' אותם והם המון בני יון סופם יהיו נשטפים מלפני רומא ויהיו שבורים ונשחתים וגם נגיד הברית יהיה נשטף מלפני רומא והוא מלך ישראל אשר כרת עמו הברית ולבסוף חילל הברית ושטפו :
<h3>{כג}</h3>
וּמִן־הִֽתְחַבְּר֥וּת אֵלָ֖יו יַעֲשֶׂ֣ה מִרְמָ֑ה וְעָלָ֥ה וְעָצַ֖ם בִּמְעַט־גּֽוֹי׃
<b style="color: gray;">רש"י</b> ומן התחברות אליו יעשה מרמה . ומן השותפות שישתתף ( רומי ) עם ישראל יעשה מרמה שלא יגלה מחשבה רעה : ועלה . ממקומו : ועצם . בכל מקומות שסביבות ארץ יהודה באדום בעמון ומואב : במעט גוי . לא יצטרך לחיל כבד כי יעזר אותו מלך יהודה וכן כתוב בספר יוסיפון :
<b style="color: gray;">מצודת דוד</b> ומן התחברות אליו . מן העת אשר התחבר אל מלך ישראל בכריתת ברית היה עושה עמו מעשה מרמה : ועלה ועצם . היה עולה למלחמה על העובדי כוכבים אשר סביבות ירושלים ונתחזק עליהם במעט עובדי כוכבים אשר הביא מבני עמו כי במרמה פיתה את מלך ישראל לעזרו במלחמה עם אנשיו כמ''ש ביוסיפון :
<h3>{כד}</h3>
בְּשַׁלְוָ֞ה וּבְמִשְׁמַנֵּ֣י מְדִינָה֮ יָבוֹא֒ וְעָשָׂ֗ה אֲשֶׁ֨ר לֹא־עָשׂ֤וּ אֲבֹתָיו֙ וַאֲב֣וֹת אֲבֹתָ֔יו בִּזָּ֧ה וְשָׁלָ֛ל וּרְכ֖וּשׁ לָהֶ֣ם יִבְז֑וֹר וְעַ֧ל מִבְצָרִ֛ים יְחַשֵּׁ֥ב מַחְשְׁבֹתָ֖יו וְעַד־עֵֽת׃
<b style="color: gray;">רש"י</b> בזה ושלל ורכוש להם יבזור . יחלק לכל המקבלים עולם עליהם עד שיכבשו את הכל בחנופה ובחלקלקות : יבזור . כמו יפזר וכן בזר עמים ( תהלים סח ) : ועל מבצרים . עכו''ם יחשוב מחשבותיו להושיב ( בהם ) ראשי גייסותיו עד עת שיהיה הכל כבוש תחתיהם :
<b style="color: gray;">מצודת דוד</b> בשלוה . במרמה בא בדברי שלוה ונכנס במשמני המדינה ר''ל במקום הזהב והכסף למען ירגל אותה ולא היו נשמרים ממנו על כי בא בדברי שלוה : ועשה וגו' . ושם עשה מעשים אשר לא עשו אבותיו וכו' וחוזר ומפרש מה הם המעשים ואמר ביזה ושלל וגו' ר''ל שהיה מבזבז שם ומפזר ממון רב אשר לא בזבז אדם מעולם כי כדי לרמוז לבל ירגישו בו שבא לרגל בזבז שם הבזה והשלל שלקח מן העובדי כוכבים במלחמה להראות אשר כביר מצאה ידו ואין כסף וזהב נחשב לו למאומה : ועל מבצרים יחשב . אבל באמת יחשב הוא במחשבותיו ללכד את המבצרים ההם אשר שם הזהב ולרגל בא : ועד עת . מחשבתו שמורה אצלו עד בוא העת אשר יהיה לאל ידו לכבשם :
<b style="color: gray;">מצודת ציון</b> יבזור . יפזר וכן בזר עמים ( תהלים סח ) כי בומ''ף מתחלף :
<h3>{כה}</h3>
וְיָעֵר֩ כֹּח֨וֹ וּלְבָב֜וֹ עַל־מֶ֣לֶךְ הַנֶּגֶב֮ בְּחַ֣יִל גָּדוֹל֒ וּמֶ֣לֶךְ הַנֶּ֗גֶב יִתְגָּרֶה֙ לַמִּלְחָמָ֔ה בְּחַֽיִל־גָּד֥וֹל וְעָצ֖וּם עַד־מְאֹ֑ד וְלֹ֣א יַעֲמֹ֔ד כִּֽי־יַחְשְׁב֥וּ עָלָ֖יו מַחֲשָׁבֽוֹת׃
<b style="color: gray;">רש"י</b> ולא יעמוד . מלך הנגב : כי יחשבו עליו מחשבות . ויתנכלו עליו להפילו על ידי שוחד שישחידו את שריו לבגוד בו כמו שהוא מסיים ואומר ואוכלי פת בגו ישברוהו :
<b style="color: gray;">מצודת דוד</b> ויער . והוא יעורר כחו ויאמץ לבבו ללכת למלחמה בחיל גדול על מלך הנגב וגם הוא יתגרה למולו ללכת עמו למלחמה בחיל גדול : ולא יעמוד . אבל מלך הנגב לא יתחזק במלחמה כי אנשי רומאים מלך הצפון יחשבו מחשבות על מלך הנגב לשחד שרי צבאו למען יבגדו במלכם ולא ילחמו בגבורה :
<h3>{כו}</h3>
וְאֹכְלֵ֧י פַת־בָּג֛וֹ יִשְׁבְּר֖וּהוּ וְחֵיל֣וֹ יִשְׁט֑וֹף וְנָפְל֖וּ חֲלָלִ֥ים רַבִּֽים׃
<b style="color: gray;">רש"י</b> פת בגו . מאכלו נוטל פרס משלחנו :
<b style="color: gray;">מצודת דוד</b> ואוכלי פת בגו . ר''ל שריו אוכלי שלחן המלך הם ישברו אותו כי ילחמו במרמה להיות נמסרים ביד מלך הצפון : וחילו ישטוף . החיל של מלך הנגב ישטוף מלך הצפון ונפלו מהם חללים רבים כי מלך הצפון יהרוג בהם :
<b style="color: gray;">מצודת ציון</b> פת בגו . מאכלו :
<h3>{כז}</h3>
וּשְׁנֵיהֶ֤ם הַמְּלָכִים֙ לְבָבָ֣ם לְמֵרָ֔ע וְעַל־שֻׁלְחָ֥ן אֶחָ֖ד כָּזָ֣ב יְדַבֵּ֑רוּ וְלֹ֣א תִצְלָ֔ח כִּי־ע֥וֹד קֵ֖ץ לַמּוֹעֵֽד׃
<b style="color: gray;">רש"י</b> ושניהם המלכים . שר רומים ונגיד הברית האמור למעלה הוא הורקנוס שיתחבר לעזרתו כדי שיעזור גם הוא על ארסתובלס אחיו המולך בירושלים : לבבם למרע . על בני עמך להרע ליהודה : ועל שלחן אחד . על מלכו' ארסתובלוס יתלחשו כזבים : ולא תצלח . שיתמסרו ישראל להשחתה באותן הימים : כי עוד קץ למועד . החורבן למלאות שבועים ששים ושנים האמורים בספר זה ( לעיל ט ) ואותו המועד בימי אגריפס בן אגריפס מזרע הורדוס :
<b style="color: gray;">מצודת דוד</b> ושניהם המלכים . מלך הצפון ומלך הנגב : לבבם למרע . יהיה לבבם לעשות רעה לישראל : ועל שלחן אחד . בהיותם מסובים לאכול ידברו כזב ר''ל ידברו לאבד את ישראל והמלאך קוראו כזב על כי לא נתקיימה עצתם : ולא תצלח . עצתם זאת לא תצלח : כי עוד קץ למועד . כי יש עוד זמן על קץ המיועד להם כי עדיין לא נתמלאה הסאה ולא בא קצם להיות נאבדים :
<b style="color: gray;">מצודת ציון</b> למועד . מלשון יעוד וקביעת זמן :
<h3>{כח}</h3>
וְיָשֹׁ֤ב אַרְצוֹ֙ בִּרְכ֣וּשׁ גָּד֔וֹל וּלְבָב֖וֹ עַל־בְּרִ֣ית קֹ֑דֶשׁ וְעָשָׂ֖ה וְשָׁ֥ב לְאַרְצֽוֹ׃
<b style="color: gray;">רש"י</b> וישב . מלך הרומי לארצו מעל מלך הנגב ברכוש גדול : ולבבו על . ברית קודש . להפר בריתו מעל ישראל : ועשה . כלומר והצליח , ושב לארצו :
<b style="color: gray;">מצודת דוד</b> וישב . מלך הצפון ישוב לארצו ברכוש גדול אשר שלל ממלך הנגב : ולבבו . מחשבת לבבו יהיה על כריתת הברית אשר כרת עם ישראל עם קודש ר''ל בלבבו יחשב להפר הברית : ועשה . כאשר חשב כן יעשה ויפר הברית ונלחם בם ואח''ז יחזור לארצו :
<h3>{כט}</h3>
לַמּוֹעֵ֥ד יָשׁ֖וּב וּבָ֣א בַנֶּ֑גֶב וְלֹֽא־תִהְיֶ֥ה כָרִאשֹׁנָ֖ה וְכָאַחֲרֹנָֽה׃
<b style="color: gray;">רש"י</b> למועד . לאחר זמן : ולא תהיה . הביאה הזאת מצלחת כראשונה האמורה למעלה ועמד מנצר שרשיה וגו' שהצליח מלך הצפון על מלך הנגב וכאחרונה . פעם שניה זו שאמרנו ושב לארצו ברכוש גדול :
<b style="color: gray;">מצודת דוד</b> למועד . לזמן הזה בשנה האחרת ישוב לבוא בארץ הנגב להלחם בה : ולא תהיה וכו' . אבל לא תהיה דרכו מצלחת כמו שהיתה בראשונה ר''ל בשנה שלפניה שנאמר בה למעלה וישב ארצו ברכוש גדול : וכאחרונה . ולא כמלחמה האחרונה אשר תהיה לאחר המלחמה ההיא והיא המלחמה האמורה למטה ובעת קץ יתנגח וכו' ונאמר בה וארץ מצרים לא תהיה לפליטה :
<h3>{ל}</h3>
וּבָ֨אוּ ב֜וֹ צִיִּ֤ים כִּתִּים֙ וְנִכְאָ֔ה וְשָׁ֛ב וְזָעַ֥ם עַל־בְּרִֽית־ק֖וֹדֶשׁ וְעָשָׂ֑ה וְשָׁ֣ב וְיָבֵ֔ן עַל־עֹזְבֵ֖י בְּרִ֥ית קֹֽדֶשׁ׃
<b style="color: gray;">רש"י</b> ובאו בו . להלחם בו : ציים . סיעות : כתים . רומים , גדודים ממלכות רומי שימרדו בו : ונכאה . ונשבר קצת : ושב וזעם על ברית קדש . ושב לארצו להפר ברי' שכרת עם ישראל : ( ושב ויבן על עוזבי ברית קודש ) . ויתן לב ויתבונן שעזבו ישראל ברית ( ודת ) קודש , ותרב שנאת חנם ומחלוקת בבית שני כמו שכתוב בספר יוסיפון וישפכו דם נקי ועל זאת יבטח וידע שיצליח ויפר את בריתו מעמם ויתגרה בם :
<b style="color: gray;">מצודת דוד</b> ובאו בו . בארץ הנגב יבאו אנשי רומא באניות גדולות אבל יהיה נכאה ונשבר ולא יצליח : ושב וזעם . ויחזור ויכעס על הברית שכרת עם ישראל עם קודש ויהיה חפצו בהפרת הברית : ועשה . יקבץ עם רב להלחם בהם ושב ויבן ויחזור ויתן לב להתבונן על אשר עזבו ישראל את ברית קודש היא התורה הקדושה הנתונה בברית ועי''ז יערב לבו לגשת עליהם למלחמה ולהפר הברית כמ''ש ביוסיפון :
<b style="color: gray;">מצודת ציון</b> ציים . אניות כמו וצי אדיר ( ישעיה לג ) : כתים . הם רמולוס כן ת''א בתורה : ונכאה . וישבר כמו ונכאה לבב ( תהלים קט ) : ועשה . ענין אסיפה וקבוץ כמו ויעש חיל ( ש''א י''ד ) :
<h3>{לא}</h3>
וּזְרֹעִ֖ים מִמֶּ֣נּוּ יַעֲמֹ֑דוּ וְחִלְּל֞וּ הַמִּקְדָּ֤שׁ הַמָּעוֹז֙ וְהֵסִ֣ירוּ הַתָּמִ֔יד וְנָתְנ֖וּ הַשִּׁקּ֥וּץ מְשׁוֹמֵֽם׃
<b style="color: gray;">רש"י</b> וזרועים ממנו יעמודו . ישלח שריו וגבוריו לירושלים : וחללו המקדש המעוז . מעון בית המקדש :
<b style="color: gray;">מצודת דוד</b> וזרועים . אנשי מלחמה בעלי זרוע מבני רומא יתחזקו ויחללו את המקדש אשר הוא המעוז והחוזק של ישראל ר''ל ישרפו המקדש באש : והסירו התמיד . יבטלו הקרבת התמיד ע''י חורבן הבית : ונתנו השקוץ משומם . במקום המקדש יעמדו צורת עכו''ם המשוקץ הנאלם ומושתק כאבן דומם :
<h3>{לב}</h3>
וּמַרְשִׁיעֵ֣י בְרִ֔ית יַחֲנִ֖יף בַּחֲלַקּ֑וֹת וְעַ֛ם יֹדְעֵ֥י אֱלֹהָ֖יו יַחֲזִ֥קוּ וְעָשֽׂוּ׃
<b style="color: gray;">רש"י</b> ומרשיעי ברית יחניף . פריצי ישראל שיתחברו עמו וירשיעו בריתם עם חבריהם ויהיו ממרים ויחניף בחלקלקות : יודעי אלהיו . וכשרי ישראל שיחזיקו ביראת אלהיהם כלומר יאחזו בה ולא יעזבוה : ועשו . את תורתם :
<b style="color: gray;">מצודת דוד</b> ומרשיעי ברית . את מי מישראל אשר ירשיע לעזוב ברית ה' אותו יחניף בחלקלקות אמרים : ועם יודעי אלהיו . אבל עכ''ז כללות העם היודעים את ה' יחזיקו בדברי הברית ויעשו אותם ולא יפנו אל מול החנופה וחלקלקות האמרים :
<h3>{לג}</h3>
וּמַשְׂכִּ֣ילֵי עָ֔ם יָבִ֖ינוּ לָֽרַבִּ֑ים וְנִכְשְׁל֞וּ בְּחֶ֧רֶב וּבְלֶהָבָ֛ה בִּשְׁבִ֥י וּבְבִזָּ֖ה יָמִֽים׃
<b style="color: gray;">רש"י</b> ומשכילי עם . חכמים שבהם כגון של בית רבי וחכמי הדורות : יבינו לרבים . ידרשו לעם הארץ את התורה ויאמצו ידיהם להחזיק בה : ונכשלו . בגלותם בחרב ובלהבה וגו' :
<b style="color: gray;">מצודת דוד</b> ומשכילי עם . החכמים שבהם : יבינו לרבים . ללמדם דברי הברית : ונכשלו . המשכילים ההם יוכשלו לפול בחרב ובלהבות אש וכו' משך זמן ימים רבים :
<h3>{לד}</h3>
וּבְהִכָּ֣שְׁלָ֔ם יֵעָזְר֖וּ עֵ֣זֶר מְעָ֑ט וְנִלְו֧וּ עֲלֵיהֶ֛ם רַבִּ֖ים בַּחֲלַקְלַקּֽוֹת׃
<b style="color: gray;">רש"י</b> יעזרו . עזר מעט ע''י שחדים וממון שיעבדו את אויביהם יסייע אותם בהם :
<b style="color: gray;">מצודת דוד</b> ובהכשלם . ובעת הכשלם יהיו נעזרים מה' עזר מעט ולא יהיו כלים ביד האויב : ונלוו . אבל רבים מישראל יצאו מן הדת להתחבר עליהם בעבור חלקלקות אמריהם :
<b style="color: gray;">מצודת ציון</b> ונלוו . ענין התחברות כמו הפעם ילוה ( בראשית כט ) :
<h3>{לה}</h3>
וּמִן־הַמַּשְׂכִּילִ֣ים יִכָּֽשְׁל֗וּ לִצְר֥וֹף בָּהֶ֛ם וּלְבָרֵ֥ר וְלַלְבֵּ֖ן עַד־עֵ֣ת קֵ֑ץ כִּי־ע֖וֹד לַמּוֹעֵֽד׃
<b style="color: gray;">רש"י</b> יכשלו לצרוף בהם . יכשלו בחשבון הקיצים שיתנו לב לצרפן וללבנם לדעת אותם ויטעו בהם :
<b style="color: gray;">מצודת דוד</b> ומן המשכילים . ואז רבים מן החכמים יכשלו בחשבון בעת ישכילו לצרוף בחשבון זמן הגאולה ולדעת ברור הדבר ולבון חשבונו ר''ל יהיו תועים מדרך האמת בחשבון הגאולה : עד עת קץ . ר''ל וכן מאז בכל דור ודור עד עת הקץ רבים יחשבו ויטעו בה אבל בעת הקץ יופקחו עיני כל להבין רמזי זמן הגאולה : כי עוד למועד . כי עוד זמן רב למועד הגאולה ונטיית דעת המחשבים היא לזמן קרוב כי השכל נוטה אחר התאוה והם יתאוו לקרב ולא לרחק ולזה יטעו בחשבון :
<b style="color: gray;">מצודת ציון</b> לצרוף . עניינו הבנת הדבר להפריש השקר מן האמת והוא מושאל מלשון צרוף כסף להסיר הסיג : וללבן . עניינו העמדת הדבר על בוריו ואמיתתו בבהירות הלובן : עוד . הוא ענין רבוי כמו ויבך על צואריו עוד ( שם מ''ו ) :
<h3>{לו}</h3>
וְעָשָׂ֨ה כִרְצוֹנ֜וֹ הַמֶּ֗לֶךְ וְיִתְרוֹמֵ֤ם וְיִתְגַּדֵּל֙ עַל־כָּל־אֵ֔ל וְעַל֙ אֵ֣ל אֵלִ֔ים יְדַבֵּ֖ר נִפְלָא֑וֹת וְהִצְלִ֙יחַ֙ עַד־כָּ֣לָה זַ֔עַם כִּ֥י נֶחֱרָצָ֖ה נֶעֱשָֽׂתָה׃
<b style="color: gray;">רש"י</b> ועשה כרצונו המלך . מלכות רומי : והצליח עד כלה זעם . עד שוב אף הקב''ה מישראל : כי נחרצה נעשתה . כשתכלה גזירתו . כי , כמו כאשר :
<b style="color: gray;">מצודת דוד</b> ועשה . חוזר לדבריו הראשונים ואמר שמלך טיטוס יעשה בכל דבר כרצונו באין מוחה : על כל אל . על כל חוזק ובעל כח : ועל אל אלים . על האל המושל על כל החזקים ידבר דברים נפלאים ר''ל דברי חרוף אשר לא אמר מי מעולם : והצליח . ועכ''ז יצליח עד אשר יכלה זעמו של מקום מעל ישראל : כי נחרצה נעשתה . כאשר יהיה נעשתה הכריתה העצומה אז ימורק העון ויכלה הזעם ולא יצליח עוד :
<b style="color: gray;">מצודת ציון</b> אל . ענין אומץ וחוזק כמו יש לאל ידי ( שם לא ) : נפלאות . מכוסות ר''ל שלא נשמע מעולם : נחרצה . נכרתה כמו נחרצת שוממות ( לעיל ט ) :
<h3>{לז}</h3>
וְעַל־אֱלֹהֵ֤י אֲבֹתָיו֙ לֹ֣א יָבִ֔ין וְעַל־חֶמְדַּ֥ת נָשִׁ֛ים וְעַֽל־כָּל־אֱל֖וֹהַּ לֹ֣א יָבִ֑ין כִּ֥י עַל־כֹּ֖ל יִתְגַּדָּֽל׃
<b style="color: gray;">רש"י</b> ועל אלהי אבותיו לא יבין . לא יתן לב להקב''ה שהוא אלהי אברהם יצחק וישראל אבותיו : חמדת נשים . כנסת ישראל היפה בנשים :
<b style="color: gray;">מצודת דוד</b> ועל אלהי וגו' . לא יתן לב להתבונן לעבוד את אלהי אבותיו אשר עבדו מאז לכוכב צדק : ועל חמדת נשים . ר''ל לא יבין על מעלת ישראל הנקראת היפה בנשים ( ש''ה ה ) : ועל כל אלוה לא יבין . לא יתבונן לכבד שום אלוה ואף את האלוה האמיתי וכאומר אם על האלוה האמיתי לא יבין איך א''כ יבין על מעלת עמו ישראל : על כל . על כולם יתגאה :
<h3>{לח}</h3>
וְלֶאֱלֹ֙הַּ֙ מָֽעֻזִּ֔ים עַל־כַּנּ֖וֹ יְכַבֵּ֑ד וְלֶאֱל֜וֹהַּ אֲשֶׁ֧ר לֹא־יְדָעֻ֣הוּ אֲבֹתָ֗יו יְכַבֵּ֛ד בְּזָהָ֥ב וּבְכֶ֛סֶף וּבְאֶ֥בֶן יְקָרָ֖ה וּבַחֲמֻדֽוֹת׃
<b style="color: gray;">רש"י</b> ולאלוה מעוזים . לאלהי הכרובים אשר יכרותו עמו ברית : על כנו יכבד . כי יחניף את העכו''ם להיותם כבושים לו :
<b style="color: gray;">מצודת דוד</b> ולאלוה מעוזים . את האלוה העומד בערי מבצר החזקים היה מכבד בהיותו על כנו ר''ל כשהיה במקום מושבו היה מכבדו לפני העם לרמות לב עובדיה למען יכבשם תחתיו : ולאלוה . וגו' . זהו מה שהם עתה בו : יכבד . את מכון מושבו : ובחמודות . בדברים חמודים ונאים :
<b style="color: gray;">מצודת ציון</b> כנו . מל' כן ובסיס :
<h3>{לט}</h3>
וְעָשָׂ֞ה לְמִבְצְרֵ֤י מָֽעֻזִּים֙ עִם־אֱל֣וֹהַּ נֵכָ֔ר אֲשֶׁ֥ר (הכיר) [יַכִּ֖יר] יַרְבֶּ֣ה כָב֑וֹד וְהִמְשִׁילָם֙ בָּֽרַבִּ֔ים וַאֲדָמָ֖ה יְחַלֵּ֥ק בִּמְחִֽיר׃
<b style="color: gray;">רש"י</b> ועשה . בנינים : למבצרי מעוזים עם אלוה נכר . כלומר לכבוד אלהי נכר : אשר הכיר : ירבה כבוד . את השרים אשר יראה בלב להכיר פניהם ולהחניף ירבה להם כבוד : ואדמה יחלק . להם : במחיר . בדמים קלים :
<b style="color: gray;">מצודת דוד</b> ועשה למבצרי מעוזים עם אלוה נכר . ר''ל לאנשי מבצרי מעוזים יעשה כבוד עם אלוה העכו''ם ודומה לו וכ''ז להחניף ולרעות למען יכבשם תחתיו : אשר . יכיר . את מי אשר יכיר שיועיל בו דבר החנופה היה מרבה לו כבוד : והמשילם ברבים . אנשים כאלה המשיל על עם רב להחניפם והיה מחלק אדמתו להם במחיר החזקת טובה וגניבת דעת וזה היה לו למחיר בעבור אדמתו :
<b style="color: gray;">מצודת ציון</b> במחיר . דמי ערך הדבר כמו ומחיר שדה ( משלי כ''ז ) :
<h3>{מ}</h3>
וּבְעֵ֣ת קֵ֗ץ יִתְנַגַּ֤ח עִמּוֹ֙ מֶ֣לֶךְ הַנֶּ֔גֶב וְיִשְׂתָּעֵ֨ר עָלָ֜יו מֶ֣לֶךְ הַצָּפ֗וֹן בְּרֶ֙כֶב֙ וּבְפָ֣רָשִׁ֔ים וּבָאֳנִיּ֖וֹת רַבּ֑וֹת וּבָ֥א בַאֲרָצ֖וֹת וְשָׁטַ֥ף וְעָבָֽר׃
<b style="color: gray;">רש"י</b> ובעת קץ . כשתקרב גאולתינו : וישתער עליו מלך הצפון . על מלך הנגב :
<b style="color: gray;">מצודת דוד</b> ובעת קץ . בעת בוא קץ וסוף ימי הגאולה : יתנגח עמו וכו' . מלך הנגב ילחם עם רומא כאלו ינגח בקרן : וישתער עליו . ומלך הצפון הוא רומא גם הוא למולו ילחם בו כמו רוח סערה ר''ל בחוזק ובגבורה : ובאניות רבות . ובהם אנשי מלחמה : ובא . מלך הצפון יבוא בארצות מלך הנגב וישטוף אנשיהם ויעבור משם :
<b style="color: gray;">מצודת ציון</b> יתנגח . ענין הכאה ודחיפה : וישתער . כמו ויסתער בסמ''ך והוא מלשון רוח סערה :
<h3>{מא}</h3>
וּבָא֙ בְּאֶ֣רֶץ הַצְּבִ֔י וְרַבּ֖וֹת יִכָּשֵׁ֑לוּ וְאֵ֙לֶּה֙ יִמָּלְט֣וּ מִיָּד֔וֹ אֱד֣וֹם וּמוֹאָ֔ב וְרֵאשִׁ֖ית בְּנֵ֥י עַמּֽוֹן׃
<b style="color: gray;">מצודת דוד</b> בארץ הצבי . היא א''י החמודה : ורבות . ארצות רבות יכשלו ויאבדו מפניו : אדום . הם היושבים בהר שעיר : וראשית וכו' . ר''ל מבחר עריהם :
<b style="color: gray;">מצודת ציון</b> וראשית . ענין מיטב וכן ראשית גבורתם ( ירמיה מט ) :
<h3>{מב}</h3>
וְיִשְׁלַ֥ח יָד֖וֹ בַּאֲרָצ֑וֹת וְאֶ֣רֶץ מִצְרַ֔יִם לֹ֥א תִהְיֶ֖ה לִפְלֵיטָֽה׃
<b style="color: gray;">מצודת דוד</b> וישלח ידו . להכות ולאבד : בארצות . ר''ל בארצות רבות : לא תהיה לפליטה . ר''ל אף שארית מעט לא ישאיר בה והכל יאבד :
<b style="color: gray;">מצודת ציון</b> לפליטה . הצלה ושארית :
<h3>{מג}</h3>
וּמָשַׁ֗ל בְּמִכְמַנֵּי֙ הַזָּהָ֣ב וְהַכֶּ֔סֶף וּבְכֹ֖ל חֲמֻד֣וֹת מִצְרָ֑יִם וְלֻבִ֥ים וְכֻשִׁ֖ים בְּמִצְעָדָֽיו׃
<b style="color: gray;">מצודת דוד</b> במצעדיו . יהיו רמוסים במצעדי כפות רגליו :
<b style="color: gray;">מצודת ציון</b> במכמני . עניינו אוצרות מסתרי' ודומה לו בל' ארמית כי ואשר לא צדה ( שמות כא ) ת''א ודלא כמן : ולובים וכושים . שמות עובדי כוכבי' : במצעדיו . מל' צעד ופסיעות :
<h3>{מד}</h3>
וּשְׁמֻע֣וֹת יְבַהֲלֻ֔הוּ מִמִּזְרָ֖ח וּמִצָּפ֑וֹן וְיָצָא֙ בְּחֵמָ֣א גְדֹלָ֔ה לְהַשְׁמִ֥יד וּֽלְהַחֲרִ֖ים רַבִּֽים׃
<b style="color: gray;">מצודת דוד</b> ושמועות . יהיה נשמע לו שבא עליו מלחמה ממזרח והוא קרן הזעירה שהיא ממלכות ישמעאל האמור למעלה וגם יהיה נשמע לו שבא עליו מלחמה מפאת צפון והשמועות ההם יבהלו אותו ויצא לקראתם בחמה גדולה להשמיד את העכו''ם ההם :
<b style="color: gray;">מצודת ציון</b> בחמא . כמו בחמה בה''א :
<h3>{מה}</h3>
וְיִטַּע֙ אָהֳלֶ֣י אַפַּדְנ֔וֹ בֵּ֥ין יַמִּ֖ים לְהַר־צְבִי־קֹ֑דֶשׁ וּבָא֙ עַד־קִצּ֔וֹ וְאֵ֥ין עוֹזֵ֖ר לֽוֹ׃
<b style="color: gray;">מצודת דוד</b> ויטע . יעמיד אהלי ארמונו בין הימים להר א''י החמדוה ומקודשת : ובא עד קצו . שם יבוא עד סופו כי תכלה מלכותו ואין מי יעזור לו לשוב ולהתחזק עוד :
<b style="color: gray;">מצודת ציון</b> ויטע . מצינו לשון נטיעה באוהלים כמ''ש כאהלים נטע ה' ( במדבר כד ) : אפדנו . עניינו ארמון ובדרז''ל חזאי אפדנא דאביי דנפל ( ברכות נח ) ור''ל אוהליו אשר היו יפים ומשובחים כארמונות :
<h2>דניאל פרק-יב</h2>
<h3>{א}</h3>
וּבָעֵ֣ת הַהִיא֩ יַעֲמֹ֨ד מִֽיכָאֵ֜ל הַשַּׂ֣ר הַגָּד֗וֹל הָעֹמֵד֮ עַל־בְּנֵ֣י עַמֶּךָ֒ וְהָיְתָה֙ עֵ֣ת צָרָ֔ה אֲשֶׁ֤ר לֹֽא־נִהְיְתָה֙ מִֽהְי֣וֹת גּ֔וֹי עַ֖ד הָעֵ֣ת הַהִ֑יא וּבָעֵ֤ת הַהִיא֙ יִמָּלֵ֣ט עַמְּךָ֔ כָּל־הַנִּמְצָ֖א כָּת֥וּב בַּסֵּֽפֶר׃
<b style="color: gray;">רש"י</b> ובעת ההיא יעמוד מיכאל . ישתתק כאלם שיראה הקב''ה דן בעצמו ואומר היאך אאבד אומה גדולה כזו בשביל ישראל : והיתה עת צרה . בפמליא של מעלה וקטיגוריא בתלמידי חכמים בזוזי ובזוזי דבזוזי כמו שאמרו רבותינו בהגדה בפ' אחרון של כתובות : ימלט עמך . תאבד מלכות ארם וימלטו ישראל : כל הנמצא כתוב בספר . הרי זה מקרא קצר כל הנמצא כתוב בספר זה על ידי החלומות הכתובים בו , עד דקטילת חיותא ויקבלון מלכותא קדישי עליונין הכל יתקיים :
<b style="color: gray;">מצודת דוד</b> יעמוד מיכאל . לבקש רחמים על ישראל : העומד . הרגיל לעמוד תמיד ללמד סניגוריא על ישראל : והיתה . אז תהיה עת צרה על ישראל אשר לא נהיתה עליהם מעת היתה לגוי עד העת ההיא הכי הקרן הזעירה שהיא ממלכות ישמעאל יצר להם מאד כמ''ש ולקדישי עליונין יבלא וכו' ( לעיל ו' ) : ובעת ההיא . כאשר יצר להם מאד ימלט עמך ורק כל הנמצא כתוב בספר ימלט ר''ל הצדיקים ויראי ה' שנאמר בהם ויכתב ספר זכרון לפניו ליראי ה' וגו' ( מלאכי ג ) :
<h3>{ב}</h3>
וְרַבִּ֕ים מִיְּשֵׁנֵ֥י אַדְמַת־עָפָ֖ר יָקִ֑יצוּ אֵ֚לֶּה לְחַיֵּ֣י עוֹלָ֔ם וְאֵ֥לֶּה לַחֲרָפ֖וֹת לְדִרְא֥וֹן עוֹלָֽם׃
<b style="color: gray;">רש"י</b> ורבים מישני אדמת עפר יקיצו . יחיו המתים :
<b style="color: gray;">מצודת דוד</b> ורבים . על כי לא יעמדו בתחיה כ''א מהישרים לזה אמר ורבים ולא כולם : מישני וכו' . יקיצו . הרבה מן המתים יעמדו בתחיה ובדרך שאלה אמר לשון שינה והקצה : אלה . מהם יקיצו לחיי עולם ר''ל לחיות חיי נעימים עד עולם והם הצדיקים שבהם : ואלה . ומהם יקיצו לסבול חרפה ובזיון מתמיד עד עולם והם הרשעים שבהם :
<b style="color: gray;">מצודת ציון</b> אדמת עפר . כפל המלה בשמות נרדפים וכן והצפיר והשעיר ( לעיל ח ) : לדראון . ענין בזיון וכן והיו דראון לכל בשר ( ישעיה סו ) :
<h3>{ג}</h3>
וְהַ֨מַּשְׂכִּלִ֔ים יַזְהִ֖רוּ כְּזֹ֣הַר הָרָקִ֑יעַ וּמַצְדִּיקֵי֙ הָֽרַבִּ֔ים כַּכּוֹכָבִ֖ים לְעוֹלָ֥ם וָעֶֽד׃
<b style="color: gray;">רש"י</b> והמשכילים . שעסקו בתורה ובמצות יזהירו כזוהר הרקיע :
<b style="color: gray;">מצודת דוד</b> והמשכילים . החכמים שבהם יזהירו וכו' : ומצדיקי הרבים . המלמדים דרך ה' לרבים הם יזהירו ככוכבים : לעולם ועד . חוזר גם על המשכילים :
<b style="color: gray;">מצודת ציון</b> יזהירו . ענין הארה וזריחה :
<h3>{ד}</h3>
וְאַתָּ֣ה דָֽנִיֵּ֗אל סְתֹ֧ם הַדְּבָרִ֛ים וַחֲתֹ֥ם הַסֵּ֖פֶר עַד־עֵ֣ת קֵ֑ץ יְשֹׁטְט֥וּ רַבִּ֖ים וְתִרְבֶּ֥ה הַדָּֽעַת׃
<b style="color: gray;">מצודת דוד</b> סתום הדברים . אף המעט שידעת מדברי הנבואה ההיא כתבם בדברים סתומים וברמזים : וחתום . כתבם בספר בדברים חתומים וכפל הדבר במ''ש לזרזו ולהזהירו ביותר : עד עת קץ ישוטטו וכו' . עד בא עת קץ הגאולה הנה רבים ישוטטו בתנועת המחשבה להשכיל אמיתת הקץ ויתרבה הדעת לחקור ביותר וכאומר הנה יחקורו עד עת הקץ ולא ידעו מאומה אבל בבוא העת אז יופקחו עיני כל להבין רמזי זמן הגאולה :
<b style="color: gray;">מצודת ציון</b> ישוטטו . ענין התנועה אנה ואנה כמו שוטטו בחוצות ירושלים ( ירמיה ה ) והושאל על תנועת המחשבה :
<h3>{ה}</h3>
וְרָאִ֙יתִי֙ אֲנִ֣י דָנִיֵּ֔אל וְהִנֵּ֛ה שְׁנַ֥יִם אֲחֵרִ֖ים עֹמְדִ֑ים אֶחָ֥ד הֵ֙נָּה֙ לִשְׂפַ֣ת הַיְאֹ֔ר וְאֶחָ֥ד הֵ֖נָּה לִשְׂפַ֥ת הַיְאֹֽר׃
<b style="color: gray;">מצודת דוד</b> שנים אחרים . שני מלאכים אחרים מלבד המלאך הדובר בי : אחד הנה . מהעבר מזה : היאור . הוא נהר חדקל :
<b style="color: gray;">מצודת ציון</b> היאור . בתורה ת''א נהרא :
<h3>{ו}</h3>
וַיֹּ֗אמֶר לָאִישׁ֙ לְב֣וּשׁ הַבַּדִּ֔ים אֲשֶׁ֥ר מִמַּ֖עַל לְמֵימֵ֣י הַיְאֹ֑ר עַד־מָתַ֖י קֵ֥ץ הַפְּלָאֽוֹת׃
<b style="color: gray;">מצודת דוד</b> ויאמר . אחד מהם אמר : לאיש לבוש הבדים . הוא המלאך הדובר בו כי כן ראוהו לבוש כמ''ש למעלה : אשר ממעל . אשר עמד ממעל וכו' : עד מתי . ר''ל עד מתי יתאחר קץ המכוסה :
<b style="color: gray;">מצודת ציון</b> הפלאות . המכוסה כמו כי יפלא ממך ( דברים יז ) :
<h3>{ז}</h3>
וָאֶשְׁמַ֞ע אֶת־הָאִ֣ישׁ ׀ לְב֣וּשׁ הַבַּדִּ֗ים אֲשֶׁ֣ר מִמַּעַל֮ לְמֵימֵ֣י הַיְאֹר֒ וַיָּ֨רֶם יְמִינ֤וֹ וּשְׂמֹאלוֹ֙ אֶל־הַשָּׁמַ֔יִם וַיִּשָּׁבַ֖ע בְּחֵ֣י הָעוֹלָ֑ם כִּי֩ לְמוֹעֵ֨ד מֽוֹעֲדִ֜ים וָחֵ֗צִי וּכְכַלּ֛וֹת נַפֵּ֥ץ יַד־עַם־קֹ֖דֶשׁ תִּכְלֶ֥ינָה כָל־אֵֽלֶּה׃
<b style="color: gray;">רש"י</b> וככלות נפץ יד עם קדש . כשתכלה כח ישראל כי אזלת יד ואפס עצור ועזוב ( דברים לב ) :
<b style="color: gray;">מצודת דוד</b> ואשמע . שמעתי את האיש וכו' שהיה מדבר : וירם ימינו וגו' . כדרך הנשבעים וכמ''ש הרימותי ידי אל ה' ( בראשית יד ) : בחי העולם . בה' שהוא מחיה העולם ומעמידו : למועד מועדים וחצי . לזמן שני זמנים וחצי זמן : וככלות . וכאשר יכלה נפוצות כח עם קודש ר''ל כאשר ימורק העון ותכלה מהם נפצות הכח שהיה להם בקושי הגולה ויקבלו ישראל את המלוכה בארץ ישראל :
<b style="color: gray;">מצודת ציון</b> נפץ . ענין הרצוץ עם הפיזור כמו ונפוץ הכדים ( שופטים ז ) : יד . ענין כח שהוא ביד :
<h3>{ח}</h3>
וַאֲנִ֥י שָׁמַ֖עְתִּי וְלֹ֣א אָבִ֑ין וָאֹ֣מְרָ֔ה אֲדֹנִ֕י מָ֥ה אַחֲרִ֖ית אֵֽלֶּה׃
<b style="color: gray;">רש"י</b> ולא אבין . לא ידעתי מהו מועד מועדים וחצי : מה אחרית אלה . סוף החשבונות הללו :
<b style="color: gray;">מצודת דוד</b> ואני שמעתי . עם כי אני שמעתי דברי המלאך הנה לא אבין כמה הוא המועד : ואמרה . אל המלאך הדובר בי : מה אחרית אלה . מהו הקץ והסוף הנרמז במועדים האלה :
<h3>{ט}</h3>
וַיֹּ֖אמֶר לֵ֣ךְ דָּנִיֵּ֑אל כִּֽי־סְתֻמִ֧ים וַחֲתֻמִ֛ים הַדְּבָרִ֖ים עַד־עֵ֥ת קֵֽץ׃
<b style="color: gray;">רש"י</b> עד עת קץ . עד אשר תקרב הגאולה :
<b style="color: gray;">מצודת דוד</b> לך דניאל . ר''ל לך משאלתך ולא תשאל עוד כי דברי הגאולה יהיו סתומים וחתומים ברמז לבל ידעוה עד עת קץ אבל בבוא הקץ יתחכמו הכל להבין הרמז :
<h3>{י}</h3>
יִ֠תְבָּֽרֲרוּ וְיִֽתְלַבְּנ֤וּ וְיִצָּֽרְפוּ֙ רַבִּ֔ים וְהִרְשִׁ֣יעוּ רְשָׁעִ֔ים וְלֹ֥א יָבִ֖ינוּ כָּל־רְשָׁעִ֑ים וְהַמַּשְׂכִּלִ֖ים יָבִֽינוּ׃
<b style="color: gray;">רש"י</b> יתבררו ויתלבנו . החשבונות האלה : ויצרפו . בהם רבים להבינם : והרשיעו רשעים . את החשבונות לחשבם שלא כמשפט וכשיכלו יאמרו אין עוד גאולה : ולא יבינו . אותם כל רשעים : והמשכילים יבינו . אותה בבא עת קץ :
<b style="color: gray;">מצודת דוד</b> יתבררו . הדברים יתבררו ויתלבנו ע''י חוקרים ומחשבים ר''ל יחפצו לברר הדברים וללבן לדעת האמת : ויצרפו רבים . ר''ל רבים יחשבו אשר יצא חשבונם צרוף ומזוקק מבלי שגיאה : והרשיעו רשעים . ובעבור זה ירשיעו הרשעים לומר הואיל ולא בא המשיח בזמן אשר יצא לפי חשבונם שוב לא יבוא : ולא יבינו . לתלות הדבר בטעות החשבון : והמשכילים . אבל המשכילים יבינו לתלות הדבר בטעות החשבון ולא יתייאשו מן הגאולה :
<b style="color: gray;">מצודת ציון</b> יתבררו . מלשון ברור : ויתלבנו . מל' לבון וענינו העמדת הדבר על בוריו :
<h3>{יא}</h3>
וּמֵעֵת֙ הוּסַ֣ר הַתָּמִ֔יד וְלָתֵ֖ת שִׁקּ֣וּץ שֹׁמֵ֑ם יָמִ֕ים אֶ֖לֶף מָאתַ֥יִם וְתִשְׁעִֽים׃
<b style="color: gray;">רש"י</b> ומעת הוסר התמיד . כדי לתת שקוץ משומם תחתיו ימים אלף ומאתים ותשעים שנה הן מיום הוסר התמיד עד שישוב בימי משיחנו וחשבון זה מכוון עם חשבון ערב ובקר אלפים ושלש מאות מיום גלותם למצרים עד גאולה אחרונה , גלות מצרים מאתים ועשר , מיום צאתם עד בנין בית ראשון ארבע מאות ושמונים , ימי הבנין ארבע מאות ועשר , גלות בבל שבעים שנה , ימי בית שני ארבע מאות ועשרים , הרי אלף וחמש מאות ותשעים , והתמיד הוסר לפני החורבן שש שנים הרי מיום גלותם למצרים עד הוסר התמיד אלף וחמש מאות ושמנים וארבע , הוסיף עליהם אלף מאתים ותשעים הרי אלפים וח' מאות ושבעים וד' כמנין ערב בקר בגמטריא , אלפים וג' מאות :
<b style="color: gray;">מצודת דוד</b> ומעת . גם אלה דברי המלאך שאמר לו מן העת אשר נתבטל התמיד בחורבן הבית השני ונגזר לתת במקום המקדש את המשוקץ ומושתק כאבן : ימים . ר''ל מן העת ההיא מנה ימים אלף וכו' ולא ידענו אם ימים ממש או שנים ומה יהיה אז :
<h3>{יב}</h3>
אַשְׁרֵ֥י הַֽמְחַכֶּ֖ה וְיַגִּ֑יעַ לְיָמִ֕ים אֶ֕לֶף שְׁלֹ֥שׁ מֵא֖וֹת שְׁלֹשִׁ֥ים וַחֲמִשָּֽׁה׃
<b style="color: gray;">רש"י</b> אשרי המחכה וגו' . ארבעים וחמש שנים נוספים על חשבון העליון שעתיד משיחנו להתכסות אחר שנגלה וישוב ויתגלה וכן מצינו במדרש רות וכן יסד ר' אליעזר הקליר ( בסילוק יוצר פרשת החדש ) ויתכסה מהם שבועים ששה :
<b style="color: gray;">מצודת דוד</b> אשרי המחכה . אשרי למי שמחכה לה ויגיע אליה וחוזר ומפרש התקוה בהגעה יהיה לימים אלף וכו' וגם זה לא ידענו כמוהו ואם דניאל אמר שמעתי ולא אבין והמלאך השיבו סתומים וחתומי' הדברי' ואיך א''כ נדעם אנחנו :
<b style="color: gray;">מצודת ציון</b> המחכה . ענין תקוה כמו יעשה למחכה לו ( ישעיה סד ) :
<h3>{יג}</h3>
וְאַתָּ֖ה לֵ֣ךְ לַקֵּ֑ץ וְתָנ֛וּחַ וְתַעֲמֹ֥ד לְגֹרָלְךָ֖ לְקֵ֥ץ הַיָּמִֽין׃
<b style="color: gray;">רש"י</b> לך לקץ . תפטר לבית עולמך : לגורלך . לקבל חלקך עם הצדיקים : לקץ הימין . כמו באחרית הימים ואין לפרש הימין לשון יד הימנית שהרי הוא מנוי במסורת הגדולה בשיטת תיבות המיוחדין בנו''ן זקופה בסוף תיבה המשמשת במקום מ''ם ולית דכותיהון כגון ועליה יכרעון אחרין ( איוב לא ) יקום ולא יאמין בחיין ( שם כד ) קח לך חטין ( יחזקאל ד ) יחרדון איין ( שם כו ) למחות מלכין ( משלי לא ) , לקץ הימין ( כאן ) , ( ועיין רש''י פסחים נ''ו ד''ה לקץ הימין ועיין רש''י סנהדרין צ''ב ד''ה לך לקץ וכו' וקצת צ''ע ) :
<b style="color: gray;">מצודת דוד</b> לך לקץ . ר''ל בעת ימלאו ימיך תלך לבית עולמך אשר הוא קץ לכל בשר ושם תנוח עם הצדיקים ותעמוד בתחיה לקחת גורלך הניתן לחלקך אחר התחיה ואמר בל' בני אדם החולקים ע''פ גורל : לקץ הימין . ר''ל העמידה בתחיה ולקיחת הגורל תהיה בסוף הימים :
<b style="color: gray;">מצודת ציון</b> הימין . כמו הימים במ''ם :